ਯਹੋਵਾਹ ਦਾ ਬਚਨ ਜੀਉਂਦਾ ਹੈ 
ਤੀਤੁਸ , ਫ਼ਿਲੇਮੋਨ ਅਤੇ ਇਬਰਾਨੀਆਂ ਨੂੰ ਲਿਖੀਆਂ ਚਿੱਠੀਆਂ ਦੇ ਕੁਝ ਖ਼ਾਸ ਨੁਕਤੇ 
ਪੌਲੁਸ ਰਸੂਲ 61 ਈਸਵੀ ਵਿਚ ਰੋਮ ਵਿੱਚੋਂ ਪਹਿਲੀ ਵਾਰੀ ਆਜ਼ਾਦ ਹੋਣ ਤੋਂ ਕੁਝ ਸਮੇਂ ਬਾਅਦ ਕ੍ਰੀਟ ਟਾਪੂ ’ ਤੇ ਗਿਆ । 
ਉੱਥੇ ਉਸ ਨੇ ਦੇਖਿਆ ਕਿ ਕਲੀਸਿਯਾਵਾਂ ਵਿਚ ਭੈਣਾਂ - ਭਰਾਵਾਂ ਦੀ ਨਿਹਚਾ ਕਮਜ਼ੋਰ ਸੀ । 
ਇਸ ਕਰਕੇ ਉਹ ਤੀਤੁਸ ਨੂੰ ਕ੍ਰੀਟ ਵਿਚ ਛੱਡ ਗਿਆ ਤਾਂਕਿ ਉਹ ਭੈਣਾਂ - ਭਰਾਵਾਂ ਨੂੰ ਤਕੜਿਆਂ ਕਰੇ । 
ਬਾਅਦ ਵਿਚ ਪੌਲੁਸ ਨੇ ਮਕਦੂਨਿਯਾ ਤੋਂ ਤੀਤੁਸ ਨੂੰ ਚਿੱਠੀ ਲਿਖੀ ਜਿਸ ਵਿਚ ਉਸ ਨੇ ਤੀਤੁਸ ਨੂੰ ਆਪਣੀਆਂ ਜ਼ਿੰਮੇਵਾਰੀਆਂ ਨਿਭਾਉਣ ਦੀ ਸੇਧ ਦਿੱਤੀ ਅਤੇ ਸਿੱਖਿਆ ਦੇਣ ਦਾ ਅਧਿਕਾਰ ਦਿੱਤਾ । 
61 ਈਸਵੀ ਵਿਚ ਆਜ਼ਾਦ ਹੋਣ ਤੋਂ ਕੁਝ ਚਿਰ ਪਹਿਲਾਂ ਉਸ ਨੇ ਕੁਲੁੱਸੈ ਵਿਚ ਰਹਿੰਦੇ ਇਕ ਭਰਾ ਫ਼ਿਲੇਮੋਨ ਨੂੰ ਚਿੱਠੀ ਲਿਖੀ ਸੀ । 
ਇਸ ਚਿੱਠੀ ਵਿਚ ਪੌਲੁਸ ਨੇ ਉਸ ਨੂੰ ਇਕ ਦੋਸਤ ਦੀ ਤਰ੍ਹਾਂ ਬੇਨਤੀ ਕੀਤੀ ਸੀ । 
ਇਸ ਤੋਂ ਇਲਾਵਾ , ਤਕਰੀਬਨ 61 ਈਸਵੀ ਵਿਚ ਪੌਲੁਸ ਨੇ ਯਹੂਦਿਯਾ ਵਿਚ ਰਹਿੰਦੇ ਇਬਰਾਨੀ ਭੈਣਾਂ - ਭਰਾਵਾਂ ਨੂੰ ਵੀ ਚਿੱਠੀ ਲਿਖੀ ਸੀ ਜਿਸ ਵਿਚ ਪੌਲੁਸ ਨੇ ਸਾਬਤ ਕੀਤਾ ਕਿ ਮਸੀਹੀ ਧਰਮ ਮੂਸਾ ਦੀ ਸ਼ਰਾ ਨਾਲੋਂ ਕਿਤੇ ਹੀ ਉੱਤਮ ਹੈ । 
ਇਨ੍ਹਾਂ ਤਿੰਨਾਂ ਚਿੱਠੀਆਂ ਵਿਚ ਸਾਡੇ ਸਾਰਿਆਂ ਵਾਸਤੇ ਬਹੁਤ ਚੰਗੀ ਸਲਾਹ ਹੈ । ​ — ਇਬ . 
4 : 12 . 
ਨਿਹਚਾ ਵਿਚ ਤਕੜੇ ਰਹੋ 
( ਤੀਤੁ . 
1 : 1 – 3 : 15 ) 
‘ ਨਗਰ ਨਗਰ ਬਜ਼ੁਰਗ ਥਾਪਣ ’ ਸੰਬੰਧੀ ਹਿਦਾਇਤਾਂ ਦੇਣ ਤੋਂ ਬਾਅਦ ਪੌਲੁਸ ਨੇ ਤੀਤੁਸ ਨੂੰ ਸਲਾਹ ਦਿੱਤੀ ਕਿ ਉਹ ‘ ਢੀਠਾਂ ਨੂੰ ਕਰੜਾਈ ਨਾਲ ਝਿੜਕ ਦੇਵੇ ਭਈ ਓਹ ਨਿਹਚਾ ਵਿੱਚ ਪੱਕੇ ਹੋਣ । ’ 
ਕ੍ਰੀਟ ਦੀਆਂ ਸਾਰੀਆਂ ਕਲੀਸਿਯਾਵਾਂ ਦੇ ਭੈਣਾਂ - ਭਰਾਵਾਂ ਨੂੰ ਉਸ ਨੇ ‘ ਅਭਗਤੀ ਤੋਂ ਮਨ ਫੇਰ ਕੇ ਸੁਰਤ ਨਾਲ ਉਮਰ ਬਤੀਤ ਕਰਨ ’ ਦੀ ਸਲਾਹ ਦਿੱਤੀ । ​ — ਤੀਤੁ . 
1 : 5 , 10 - 13 ; 2 : 12 . 
ਪੌਲੁਸ ਨੇ ਕ੍ਰੀਟ ਦੇ ਭਰਾਵਾਂ ਨੂੰ ਆਪਣੀ ਨਿਹਚਾ ਤਕੜੀ ਕਰਨ ਦੀ ਸਲਾਹ ਦਿੱਤੀ । 
ਉਸ ਨੇ ਤੀਤੁਸ ਨੂੰ ‘ ਮੂਰਖਪੁਣੇ ਦਿਆਂ ਪ੍ਰਸ਼ਨਾਂ ਅਤੇ . . . 
ਬਖੇੜਿਆਂ ਤੋਂ ਜਿਹੜੇ ਸ਼ਰਾ ਦੇ ਵਿਖੇ ਹੋਣ ਲਾਂਭੇ ਰਹਿਣ ’ ਦੀ ਨਸੀਹਤ ਦਿੱਤੀ । ​ — ਤੀਤੁ . 
3 : 9 . 
ਕੁਝ ਸਵਾਲਾਂ ਦੇ ਜਵਾਬ : 
1 : 15 ​ — ਇਹ ਕਿਵੇਂ ਹੋ ਸਕਦਾ ਹੈ ਕਿ “ ਸੁੱਚਿਆਂ ਲਈ ਸੱਭੋ ਕੁਝ ਸੁੱਚਾ ਪਰ ਭਰਿਸ਼ਟਾਂ ਤੇ ਬੇਪਰਤੀਤਿਆਂ ਲਈ ਕੁਝ ਵੀ ਸੁੱਚਾ ਨਹੀਂ ” ? 
ਇਸ ਦਾ ਸਹੀ ਜਵਾਬ ਸਾਨੂੰ ਇਹ ਸਮਝ ਕੇ ਮਿਲੇਗਾ ਕਿ ਪੌਲੁਸ ਦਾ “ ਸੱਭੋ ਕੁਝ ” ਕਹਿਣ ਤੋਂ ਕੀ ਮਤਲਬ ਸੀ । 
ਪੌਲੁਸ ਸਿਰਫ਼ ਉਨ੍ਹਾਂ ਚੀਜ਼ਾਂ ਬਾਰੇ ਗੱਲ ਨਹੀਂ ਸੀ ਕਰ ਰਿਹਾ ਜਿਨ੍ਹਾਂ ਨੂੰ ਬਾਈਬਲ ਸਿੱਧੇ ਤੌਰ ਤੇ ਮਨ੍ਹਾ ਕਰਦੀ ਹੈ । 
ਪਰ ਉਹ ਉਨ੍ਹਾਂ ਚੀਜ਼ਾਂ ਬਾਰੇ ਗੱਲ ਕਰ ਰਿਹਾ ਸੀ ਜਿਨ੍ਹਾਂ ਬਾਰੇ ਵਿਅਕਤੀ ਨੂੰ ਆਪਣੀ ਜ਼ਮੀਰ ਨੂੰ ਧਿਆਨ ਵਿਚ ਰੱਖ ਕੇ ਫ਼ੈਸਲਾ ਕਰਨ ਦੀ ਲੋੜ ਹੈ । 
ਜਿਸ ਵਿਅਕਤੀ ਦੀ ਸੋਚਣੀ ਪਰਮੇਸ਼ੁਰ ਦੇ ਅਸੂਲਾਂ ਦੇ ਅਨੁਸਾਰ ਕੰਮ ਕਰਦੀ ਹੈ , ਉਸ ਲਈ “ ਸੱਭੋ ਕੁਝ ” ਸ਼ੁੱਧ ਹੁੰਦਾ ਹੈ । 
ਪਰ ਜਿਨ੍ਹਾਂ ਦੀ ਸੋਚ ਤੇ ਜ਼ਮੀਰ ਵਿਗੜ ਚੁੱਕੀ ਹੈ , ਉਨ੍ਹਾਂ ਵਾਸਤੇ ਹਰ ਚੀਜ਼ ਅਸ਼ੁੱਧ ਹੈ । 
* 
3 : 5 ​ — ਮਸਹ ਕੀਤੇ ਹੋਏ ਮਸੀਹੀ ਕਿਵੇਂ ‘ ਅਸ਼ਨਾਨ ਰਾਹੀਂ ਬਚਾਏ ਗਏ ਤੇ ਪਵਿੱਤਰ ਸ਼ਕਤੀ ਵਸੀਲੇ ਨਵੇਂ ਬਣਾਏ ਗਏ ’ ? 
ਉਹ ਇਸ ਅਰਥ ਵਿਚ ‘ ਅਸ਼ਨਾਨ ਰਾਹੀਂ ਬਚਾਏ ’ ਗਏ ਕਿ ਪਰਮੇਸ਼ੁਰ ਨੇ ਉਨ੍ਹਾਂ ਨੂੰ ਯਿਸੂ ਦੇ ਵਹਾਏ ਗਏ ਲਹੂ ਨਾਲ ਸ਼ੁੱਧ ਕੀਤਾ ਹੈ । 
ਉਹ ‘ ਪਵਿੱਤਰ ਸ਼ਕਤੀ ਦੇ ਵਸੀਲੇ ਨਵੇਂ ਬਣਾਏ ’ ਗਏ ਹਨ ਕਿਉਂਕਿ ਉਹ ਪਰਮੇਸ਼ੁਰ ਦੀ ਸ਼ਕਤੀ ਨਾਲ ਮਸਹ ਕੀਤੇ ਹੋਏ ਪੁੱਤਰਾਂ ਵਜੋਂ “ ਨਵੀਂ ਸਰਿਸ਼ਟ ” ਹਨ । ​ — 2 ਕੁਰਿੰ . 
5 : 17 . 
ਸਾਡੇ ਲਈ ਸਬਕ : 
1 : 10 - 13 ; 2 : 15 . 
ਕਲੀਸਿਯਾ ਦੇ ਬਜ਼ੁਰਗਾਂ ਨੂੰ ਹਿੰਮਤ ਤੋਂ ਕੰਮ ਲੈਣਾ ਚਾਹੀਦਾ ਹੈ ਜਦੋਂ ਕਲੀਸਿਯਾ ਵਿਚ ਕਿਸੇ ਗ਼ਲਤ ਕੰਮ ਵਾਲੇ ਨੂੰ ਸੁਧਾਰਨ ਦੀ ਲੋੜ ਪੈਂਦੀ ਹੈ । 
2 : 3 - 5 . 
ਪਹਿਲੀ ਸਦੀ ਦੀਆਂ ਮਸੀਹੀ ਭੈਣਾਂ ਵਾਂਗ ਅੱਜ ਵੀ ਭੈਣਾਂ ਦਾ “ ਚਾਲ ਚਲਣ ਅਦਬ ਵਾਲਾ ਹੋਵੇ , ਓਹ ਨਾ ਉਂਗਲ ਕਰਨ ਵਾਲੀਆਂ , ਨਾ ਬਹੁਤ ਮੈ ਦੀਆਂ ਗੁਲਾਮਾਂ ਹੋਣ , ਸਗੋਂ ਸੋਹਣੀਆਂ ਗੱਲਾਂ ਸਿਖਾਉਣ ਵਾਲੀਆਂ ਹੋਣ । ” 
ਇਸ ਤਰ੍ਹਾਂ ਕਰਨ ਨਾਲ ਉਹ ਕਲੀਸਿਯਾ ਦੀਆਂ “ ਮੁਟਿਆਰਾਂ ” ਨੂੰ ਇਕੱਲਿਆਂ ਵਿਚ ਚੰਗੀ ਤਰ੍ਹਾਂ ਮੱਤ ਦੇ ਸਕਣਗੀਆਂ । 
3 : 8 , 14 . 
‘ ਸ਼ੁਭ ਕਰਮ ਕਰਨ ਵਿੱਚ ਚਿੱਤ ਲਾਉਣਾ ਭਲਾ ਅਤੇ ਗੁਣਕਾਰ ਹੈ ’ ਕਿਉਂਕਿ ਸਾਨੂੰ ਪਰਮੇਸ਼ੁਰ ਦੀ ਸੇਵਾ ਚੰਗੀ ਤਰ੍ਹਾਂ ਕਰਨ ਵਿਚ ਮਦਦ ਮਿਲਦੀ ਹੈ ਤੇ ਅਸੀਂ ਬੁਰੀ ਦੁਨੀਆਂ ਤੋਂ ਦੂਰ ਰਹਿੰਦੇ ਹਾਂ । 
“ ਪ੍ਰੇਮ ਦਾ ਵਾਸਤਾ ਪਾ ਕੇ ” ਬੇਨਤੀ ਕਰੋ 
( ਫ਼ਿਲੇ . 
1 - 25 ) 
“ ਪ੍ਰੀਤ ਅਤੇ ਨਿਹਚਾ ” ਵਿਚ ਚੰਗੀ ਮਿਸਾਲ ਹੋਣ ਕਰਕੇ ਫ਼ਿਲੇਮੋਨ ਦੀ ਸ਼ਲਾਘਾ ਕੀਤੀ ਗਈ ਸੀ । 
ਇਹ ਦੇਖ ਕੇ ਕਿ ਫ਼ਿਲੇਮੋਨ ਦੂਸਰਿਆਂ ਭੈਣਾਂ - ਭਰਾਵਾਂ ਨੂੰ ਹੌਸਲਾ ਦਿੰਦਾ ਸੀ , ਪੌਲੁਸ ਨੂੰ “ ਵੱਡਾ ਅਨੰਦ ਅਤੇ ਤਸੱਲੀ ਹੋਈ । ” ​ — ਫ਼ਿਲੇ . 
4 , 5 , 7 . 
ਪੌਲੁਸ ਨੇ ਸਾਰੇ ਬਜ਼ੁਰਗਾਂ ਲਈ ਵਧੀਆ ਮਿਸਾਲ ਕਾਇਮ ਕੀਤੀ ਜਦੋਂ ਉਸ ਨੇ ਉਨੇਸਿਮੁਸ ਬਾਰੇ ਉਸ ਦੇ ਮਾਲਕ ਨੂੰ ਹੁਕਮ ਦੇਣ ਦੀ ਬਜਾਇ “ ਪਿਆਰ ਦਾ ਵਾਸਤਾ ਪਾ ਕੇ ” ਬੇਨਤੀ ਕੀਤੀ । 
ਉਸ ਨੇ ਫ਼ਿਲੇਮੋਨ ਨੂੰ ਕਿਹਾ : “ ਤੇਰੀ ਆਗਿਆਕਾਰੀ ਉੱਤੇ ਭਰੋਸਾ ਰਖ ਕੇ ਮੈਂ ਤੈਨੂੰ ਲਿਖਿਆ ਹੈ ਕਿਉਂ ਜੋ ਮੈਂ ਜਾਣਦਾ ਹਾਂ ਭਈ ਜੋ ਕੁਝ ਮੈਂ ਆਖਦਾ ਹਾਂ ਤੂੰ ਉਸ ਤੋਂ ਵਧੀਕ ਕਰੇਂਗਾ । ” ​ — ਫ਼ਿਲੇ . 
8 , 9 , 21 . 
ਕੁਝ ਸਵਾਲਾਂ ਦੇ ਜਵਾਬ : 
10 , 11 , 18 ​ — ਉਨੇਸਿਮੁਸ ਜਿਹੜਾ ਪਹਿਲਾਂ ‘ ਕਿਸੇ ਕੰਮ ਦਾ ਨਾ ਸੀ ਪਰ ਹੁਣ ਬਹੁਤ ਕੰਮ ’ ਦਾ ਕਿਵੇਂ ਬਣ ਗਿਆ ਸੀ ? 
ਉਨੇਸਿਮੁਸ ਕੁਲੁੱਸੈ ਵਿਚ ਆਪਣੇ ਮਾਲਕ ਫ਼ਿਲੇਮੋਨ ਦੇ ਘਰ ਕੰਮ ਕਰਨ ਨੂੰ ਤਿਆਰ ਨਹੀਂ ਸੀ , ਇਸ ਲਈ ਉਹ ਰੋਮ ਨੂੰ ਭੱਜ ਗਿਆ । 
ਹੋ ਸਕਦਾ ਹੈ ਕਿ ਉਨੇਸਿਮੁਸ ਨੇ 1,400 ਕਿਲੋਮੀਟਰ ਦਾ ਸਫ਼ਰ ਤੈ ਕਰਨ ਲਈ ਆਪਣੇ ਮਾਲਕ ਦੇ ਪੈਸੇ ਚੁਰਾਏ ਹੋਣ । 
ਉਹ ਸੱਚ - ਮੁੱਚ ਫ਼ਿਲੇਮੋਨ ਦੇ ਕਿਸੇ ਕੰਮ ਦਾ ਨਹੀਂ ਸੀ । 
ਪਰ ਰੋਮ ਵਿਚ ਪੌਲੁਸ ਨੇ ਉਨੇਸਿਮੁਸ ਦੀ ਮਸੀਹੀ ਬਣਨ ਵਿਚ ਮਦਦ ਕੀਤੀ ਅਤੇ ਹੁਣ ਮਸੀਹੀ ਭਰਾ ਹੋਣ ਦੇ ਨਾਤੇ ਉਨੇਸਿਮੁਸ ਜੋ ਪਹਿਲਾਂ “ ਕਿਸੇ ਕੰਮ ਦਾ ਨਾ ਸੀ ” ਹੁਣ “ ਬਹੁਤ ਕੰਮ ” ਦਾ ਬਣ ਗਿਆ ਸੀ । 
15 , 16 ​ — ਪੌਲੁਸ ਨੇ ਫ਼ਿਲੇਮੋਨ ਨੂੰ ਉਨੇਸਿਮੁਸ ਨੂੰ ਆਜ਼ਾਦ ਕਰਨ ਲਈ ਕਿਉਂ ਨਹੀਂ ਕਿਹਾ ? 
ਪੌਲੁਸ ‘ ਪਰਮੇਸ਼ੁਰ ਦੇ ਰਾਜ ਦਾ ਪਰਚਾਰ ਕਰਨ ਅਤੇ ਪ੍ਰਭੂ ਯਿਸੂ ਮਸੀਹ ਦੇ ਵਿਖੇ ਉਪਦੇਸ਼ ਦੇਣ ’ ਦੇ ਕੰਮ ਵਿਚ ਲੱਗਾ ਰਹਿਣਾ ਚਾਹੁੰਦਾ ਸੀ । 
ਇਸ ਲਈ ਉਹ ਦੂਸਰਿਆਂ ਦੇ ਮਾਮਲਿਆਂ ਵਿਚ ਟੰਗ ਨਹੀਂ ਸੀ ਅੜਾਉਣੀ ਚਾਹੁੰਦਾ ਜਿਵੇਂ ਗ਼ੁਲਾਮੀ ਦੇ ਮਾਮਲੇ ਵਿਚ । ​ — ਰਸੂ . 
28 : 31 . 
ਸਾਡੇ ਲਈ ਸਬਕ : 
ਫ਼ਿਲੇਮੋਨ ਦੇ ਘਰ ਵਿਚ ਮਸੀਹੀ ਸਭਾਵਾਂ ਕੀਤੀਆਂ ਜਾਂਦੀਆਂ ਸਨ । 
ਆਪਣੇ ਘਰ ਵਿਚ ਪ੍ਰਚਾਰ ਸੇਵਾ ਲਈ ਸਭਾਵਾਂ ਰੱਖਣੀਆਂ ਸਨਮਾਨ ਦੀ ਗੱਲ ਹੈ । ​ — ਰੋਮੀ . 
16 : 5 ; ਕੁਲੁ . 
4 : 15 . 
4 - 7 . 
ਸਾਨੂੰ ਨਿਹਚਾ ਅਤੇ ਪ੍ਰੇਮ ਵਿਚ ਮਿਸਾਲੀ ਭੈਣ - ਭਰਾਵਾਂ ਦੀ ਸ਼ਲਾਘਾ ਕਰਨ ਵਿਚ ਪਹਿਲ ਕਰਨੀ ਚਾਹੀਦੀ ਹੈ । 
15 , 16 . 
ਮਾੜੇ ਹਾਲਾਤਾਂ ਕਾਰਨ ਸਾਨੂੰ ਬਹੁਤੀ ਚਿੰਤਾ ਨਹੀਂ ਕਰਨੀ ਚਾਹੀਦੀ । 
ਚਿੰਤਾ ਨਾ ਕਰਨ ਦੇ ਚੰਗੇ ਨਤੀਜੇ ਨਿਕਲ ਸਕਦੇ ਹਨ ਜਿਵੇਂ ਅਸੀਂ ਉਨੇਸਿਮੁਸ ਦੇ ਮਾਮਲੇ ਵਿਚ ਦੇਖਿਆ ਸੀ । 
ਪੌਲੁਸ ਚਾਹੁੰਦਾ ਸੀ ਕਿ ਫ਼ਿਲੇਮੋਨ ਉਨੇਸਿਮੁਸ ਨੂੰ ਮਾਫ਼ ਕਰ ਦੇਵੇ । 
ਸਾਨੂੰ ਵੀ ਉਸ ਭੈਣ ਜਾਂ ਭਰਾ ਨੂੰ ਮਾਫ਼ ਕਰ ਦੇਣਾ ਚਾਹੀਦਾ ਹੈ ਜਿਸ ਨੇ ਸਾਨੂੰ ਠੋਕਰ ਖੁਆਈ ਹੈ । ​ — ਮੱਤੀ 6 : 14 . 
‘ ਸਿਆਣਪੁਣੇ ਦੀ ਵੱਲ ਅਗਾਹਾਂ ਵਧਦੇ ਜਾਓ ’ 
( ਇਬ . 
1 : 1 – 13 : 25 ) 
ਇਹ ਸਾਬਤ ਕਰਨ ਲਈ ਕਿ ਸ਼ਰਾ ਦੇ ਕੰਮਾਂ ਨਾਲੋਂ ਜ਼ਿਆਦਾ ਜ਼ਰੂਰੀ ਹੈ ਯਿਸੂ ਦੀ ਕੁਰਬਾਨੀ ਉੱਤੇ ਨਿਹਚਾ ਕਰਨੀ , ਪੌਲੁਸ ਨੇ ਕਿਹਾ ਕਿ ਮਸੀਹੀ ਧਰਮ ਦੀ ਨੀਂਹ ਯਿਸੂ ਮਸੀਹ ਹੈ ਅਤੇ ਉਸ ਦੀ ਜਾਜਕਾਈ , ਉਸ ਦੀ ਕੁਰਬਾਨੀ ਤੇ ਨਵਾਂ ਨੇਮ ਪਰਮੇਸ਼ੁਰ ਦੀਆਂ ਨਜ਼ਰਾਂ ਵਿਚ ਜ਼ਿਆਦਾ ਅਹਿਮੀਅਤ ਰੱਖਦੇ ਹਨ । 
ਇਸ ਜਾਣਕਾਰੀ ਨੇ ਇਬਰਾਨੀ ਮਸੀਹੀਆਂ ਨੂੰ ਅਜ਼ਮਾਇਸ਼ਾਂ ਦਾ ਸਾਮ੍ਹਣਾ ਕਰਨ ਵਿਚ ਜ਼ਰੂਰ ਮਦਦ ਕੀਤੀ ਹੋਵੇਗੀ ਜੋ ਉਨ੍ਹਾਂ ਨੇ ਯਹੂਦੀਆਂ ਦੇ ਹੱਥੋਂ ਸਹੀਆਂ ਸਨ । 
ਪੌਲੁਸ ਨੇ ਇਬਰਾਨੀ ਮਸੀਹੀਆਂ ਨੂੰ ‘ ਸਿਆਣਪੁਣੇ ਦੀ ਵੱਲ ਅਗਾਹਾਂ ਵਧਦੇ ਜਾਣ ’ ਦੀ ਅਰਜ਼ ਕੀਤੀ । ​ — ਇਬ . 
6 : 1 . 
ਮਸੀਹੀਆਂ ਲਈ ਨਿਹਚਾ ਕਰਨੀ ਕਿੰਨੀ ਜ਼ਰੂਰੀ ਹੈ ? 
ਪੌਲੁਸ ਨੇ ਕਿਹਾ ਕਿ “ ਨਿਹਚਾ ਬਾਝੋਂ [ ਪਰਮੇਸ਼ੁਰ ] ਦੇ ਮਨ ਨੂੰ ਭਾਉਣਾ ਅਣਹੋਣਾ ਹੈ । ” 
ਉਸ ਨੇ ਇਬਰਾਨੀਆਂ ਮਸੀਹੀਆਂ ਨੂੰ ਅੱਗੇ ਕਿਹਾ ਕਿ ‘ ਉਸ ਦੌੜ ਵਿੱਚ ਜੋ ਉਨ੍ਹਾਂ ਦੇ ਸਾਹਮਣੇ ਪਈ ਹੋਈ ਹੈ ਸਬਰ ਨਾਲ ਦੌੜਨ । ’ ​ — ਇਬ . 
11 : 6 ; 12 : 1 . 
ਕੁਝ ਸਵਾਲਾਂ ਦੇ ਜਵਾਬ : 
2 : 14 , 15 ​ — ਕੀ ‘ ਸ਼ਤਾਨ ਦੇ ਵੱਸ ਵਿਚ ਮੌਤ ਹੋਣ ’ ਦਾ ਇਹ ਮਤਲਬ ਹੈ ਕਿ ਉਹ ਕਿਸੇ ਵੀ ਸਮੇਂ ਕਿਸੇ ਦੀ ਵੀ ਜਾਨ ਲੈ ਸਕਦਾ ਹੈ ? 
ਨਹੀਂ । 
ਪਰ ਅਦਨ ਦੇ ਬਾਗ਼ ਵਿਚ ਸ਼ਤਾਨ ਨੇ ਝੂਠ ਬੋਲਿਆ ਜੋ ਦੁਨੀਆਂ ਵਿਚ ਮੌਤ ਦਾ ਕਾਰਨ ਬਣਿਆ ਕਿਉਂਕਿ ਆਦਮ ਨੇ ਪਾਪ ਕੀਤਾ ਸੀ । 
ਉਸ ਦਾ ਪਾਪ ਤੇ ਮੌਤ ਸਾਰੀ ਦੁਨੀਆਂ ਵਿਚ ਫੈਲ ਗਏ । 
ਇਸ ਤੋਂ ਇਲਾਵਾ ਸ਼ਤਾਨ ਦੇ ਪਿੱਛੇ ਚੱਲਣ ਵਾਲਿਆਂ ਨੇ ਪਰਮੇਸ਼ੁਰ ਦੇ ਭਗਤਾਂ ਨੂੰ ਤੜਫ਼ਾ - ਤੜਫ਼ਾ ਕੇ ਮਾਰਿਆ ਹੈ ਜਿਵੇਂ ਉਨ੍ਹਾਂ ਨੇ ਯਿਸੂ ਨੂੰ ਵੀ ਮਾਰਿਆ ਸੀ । 
ਪਰ ਇਸ ਦਾ ਇਹ ਮਤਲਬ ਨਹੀਂ ਕਿ ਸ਼ਤਾਨ ਕੋਲ ਕਿਸੇ ਨੂੰ ਵੀ ਮਾਰਨ ਦੀ ਅਥਾਹ ਤਾਕਤ ਹੈ । 
ਜੇ ਇੱਦਾਂ ਹੁੰਦਾ , ਤਾਂ ਹੁਣ ਤਕ ਉਹ ਯਹੋਵਾਹ ਦੇ ਭਗਤਾਂ ਦਾ ਨਾਮੋ - ਨਿਸ਼ਾਨ ਮਿਟਾ ਚੁੱਕਾ ਹੁੰਦਾ । 
ਯਹੋਵਾਹ ਆਪਣੇ ਲੋਕਾਂ ਦੀ ਸਮੂਹ ਦੇ ਤੌਰ ਤੇ ਰਾਖੀ ਕਰਦਾ ਹੈ ਅਤੇ ਉਹ ਕਦੇ ਵੀ ਸ਼ਤਾਨ ਨੂੰ ਆਪਣੇ ਲੋਕਾਂ ਨੂੰ ਖ਼ਤਮ ਨਹੀਂ ਕਰਨ ਦੇਵੇਗਾ । 
ਭਾਵੇਂ ਕਿ ਯਹੋਵਾਹ ਆਪਣੇ ਭਗਤਾਂ ਉੱਤੇ ਸ਼ਤਾਨ ਦੇ ਹਮਲਿਆਂ ਦੇ ਕਾਰਨ ਮੌਤ ਆਉਣ ਦਿੰਦਾ ਹੈ , ਪਰ ਅਸੀਂ ਯਕੀਨ ਰੱਖ ਸਕਦੇ ਹਾਂ ਕਿ ਪਰਮੇਸ਼ੁਰ ਸਭ ਕੁਝ ਆਪਣੀ ਨਵੀਂ ਦੁਨੀਆਂ ਵਿਚ ਠੀਕ ਕਰ ਦੇਵੇਗਾ । 
4 : 9 - 11 ​ — ਅਸੀਂ ਕਿਵੇਂ “ [ ਪਰਮੇਸ਼ੁਰ ਦੇ ] ਅਰਾਮ ਵਿੱਚ ਵੜ ” ਸਕਦੇ ਹਾਂ ? 
ਪਰਮੇਸ਼ੁਰ ਨੇ ਸ੍ਰਿਸ਼ਟੀ ਦੇ ਛੇਵੇਂ ਦਿਨ ਦੇ ਖ਼ਤਮ ਹੋਣ ਤੇ ਆਪਣੇ ਸ੍ਰਿਸ਼ਟੀ ਦੇ ਕੰਮਾਂ ਤੋਂ ਆਰਾਮ ਕੀਤਾ । 
ਉਸ ਨੂੰ ਭਰੋਸਾ ਸੀ ਕਿ ਧਰਤੀ ਅਤੇ ਮਨੁੱਖਜਾਤੀ ਸੰਬੰਧੀ ਉਸ ਦਾ ਮਕਸਦ ਜ਼ਰੂਰ ਪੂਰਾ ਹੋਵੇਗਾ । 
( ਉਤ . 
1 : 28 ; 2 : 2 , 3 ) ਅਸੀਂ ਆਪਣੇ ਜਤਨਾਂ ਸਦਕਾ ਉਸ ‘ ਅਰਾਮ ਵਿਚ ਨਹੀਂ ਵੜ ’ ਸਕਦੇ , ਬਲਕਿ ਮੁਕਤੀ ਪਾਉਣ ਲਈ ਕੀਤੇ ਪਰਮੇਸ਼ੁਰ ਦੇ ਪ੍ਰਬੰਧ ਨੂੰ ਕਬੂਲ ਕਰ ਕੇ ਹੀ ਵੜ ਸਕਦੇ ਹਾਂ । 
ਜਦੋਂ ਅਸੀਂ ਯਹੋਵਾਹ ’ ਤੇ ਨਿਹਚਾ ਕਰਦੇ ਹਾਂ ਅਤੇ ਧਨ - ਦੌਲਤ ਪਿੱਛੇ ਲੱਗਣ ਦੀ ਬਜਾਇ ਉਸ ਦੇ ਪੁੱਤਰ ਦਾ ਕਹਿਣਾ ਮੰਨਦੇ ਹਾਂ , ਤਾਂ ਅਸੀਂ ਹਰ ਰੋਜ਼ ਯਹੋਵਾਹ ਦੀ ਮਿਹਰ ਪ੍ਰਾਪਤ ਕਰਦੇ ਹਾਂ । ​ — ਮੱਤੀ 11 : 28 - 30 . 
9 : 16 ​ — ਨਵਾਂ ਨੇਮ ਯਾਨੀ “ ਵਸੀਅਤ ” ਕਰਨ ਵਾਲਾ ਮਨੁੱਖ ਕੌਣ ਹੈ ? 
ਯਹੋਵਾਹ ਨੇ ਇਸ ਵਸੀਅਤ ਨੂੰ ਬਣਾਇਆ ਹੈ ਤੇ ਯਿਸੂ ਇਸ “ ਵਸੀਅਤ ” ਨੂੰ ਅਮਲ ਵਿਚ ਲਿਆਉਣ ਵਾਲਾ ਮਨੁੱਖ ਹੈ । 
ਯਿਸੂ ਇਸ ਵਸੀਅਤ ਯਾਨੀ ਨਵੇਂ ਨੇਮ ਦਾ ਵਿਚੋਲਾ ਹੈ ਅਤੇ ਉਸ ਨੇ ਆਪਣੀ ਕੁਰਬਾਨੀ ਦੇ ਕੇ ਇਸ ਨੂੰ ਜਾਇਜ਼ ਠਹਿਰਾਇਆ ਹੈ । ​ — ਲੂਕਾ 22 : 20 ; ਇਬ . 
9 : 15 . 
11 : 10 , 13 - 16 ​ — ਅਬਰਾਹਾਮ ਕਿਸ “ ਨਗਰ ” ਦੀ ਉਡੀਕ ਵਿਚ ਸੀ ? 
ਇਹ ਸੱਚੀ - ਮੁੱਚੀ ਦਾ ਕੋਈ ਨਗਰ ਨਹੀਂ ਸੀ ਸਗੋਂ “ ਸੁਰਗੀ ਯਰੂਸ਼ਲਮ ” ਸੀ ਜਿਸ ਦੀ ਅਬਰਾਹਾਮ ਉਡੀਕ ਕਰ ਰਿਹਾ ਸੀ । 
ਇਹ ਨਗਰ ਯਿਸੂ ਮਸੀਹ ਅਤੇ ਉਸ ਦੇ ਨਾਲ ਰਾਜ ਕਰਨ ਵਾਲੇ 1,44,000 ਮਨੁੱਖਾਂ ਦਾ ਬਣਿਆ ਹੋਇਆ ਹੈ । 
ਸਵਰਗ ਵਿਚ ਰਾਜ ਕਰਨ ਵਾਲੇ ਇਨ੍ਹਾਂ ਰਾਜਿਆਂ ਨੂੰ “ ਪਵਿੱਤਰ ਨਗਰੀ ਨਵੀਂ ਯਰੂਸ਼ਲਮ ” ਵੀ ਕਿਹਾ ਗਿਆ ਹੈ । 
ਅਬਰਾਹਾਮ ਪਰਮੇਸ਼ੁਰ ਦੇ ਇਸ ਰਾਜ ਅਧੀਨ ਜ਼ਿੰਦਗੀ ਪਾਉਣ ਦੀ ਉਡੀਕ ਕਰ ਰਿਹਾ ਸੀ । 
12 : 2 ​ — ਯਿਸੂ ਦੇ ਅੱਗੇ ਕਿਹੜਾ ‘ ਅਨੰਦ ਧਰਿਆ ਹੋਇਆ ਸੀ ’ ਜਿਸ ਦੇ ਲਈ ਉਸ ਨੂੰ ‘ ਸਲੀਬ ਦਾ ਦੁੱਖ ਝੱਲਣਾ ’ ਪਿਆ ? 
ਉਸ ਨੇ ਪ੍ਰਚਾਰ ਦੇ ਰਾਹੀਂ ਯਹੋਵਾਹ ਦਾ ਨਾਂ ਉੱਚਾ ਕਰਨ ਦੇ ਨਾਲ - ਨਾਲ ਉਸ ਦੇ ਰਾਜ ਕਰਨ ਦੇ ਹੱਕ ਨੂੰ ਸਹੀ ਠਹਿਰਾਉਣਾ ਸੀ ਅਤੇ ਆਪਣੀ ਕੁਰਬਾਨੀ ਦੇ ਕੇ ਮਨੁੱਖਜਾਤੀ ਨੂੰ ਮੌਤ ਦੇ ਪੰਜੇ ਵਿੱਚੋਂ ਛੁਡਾਉਣਾ ਸੀ । 
ਇਨ੍ਹਾਂ ਗੱਲਾਂ ਤੋਂ ਉਸ ਨੂੰ ਆਨੰਦ ਮਿਲਿਆ । 
ਯਿਸੂ ਦੀ ਨਜ਼ਰ ਉਸ ਇਨਾਮ ’ ਤੇ ਵੀ ਸੀ ਜਦੋਂ ਉਸ ਨੂੰ ਰਾਜਾ ਬਣਾਇਆ ਜਾਣਾ ਸੀ ਅਤੇ ਜਾਜਕ ਬਣ ਕੇ ਲੋਕਾਂ ਨੂੰ ਫ਼ਾਇਦਾ ਪਹੁੰਚਾਉਣਾ ਸੀ । 
13 : 20 ​ — ਨਵੇਂ ਨੇਮ ਨੂੰ “ ਸਦੀਪਕ ਨੇਮ ” ਕਿਉਂ ਕਿਹਾ ਗਿਆ ਹੈ ? 
ਤਿੰਨ ਕਾਰਨਾਂ ਕਰਕੇ : ( 1 ) ਇਸ ਦੀ ਜਗ੍ਹਾ ਕੋਈ ਹੋਰ ਨੇਮ ਨਹੀਂ ਬਣਾਇਆ ਜਾਵੇਗਾ ( 2 ) ਇਸ ਦੇ ਹਮੇਸ਼ਾ ਫ਼ਾਇਦੇ ਹੋਣਗੇ ਅਤੇ ( 3 ) ਹੋਰ ਭੇਡਾਂ ਨੂੰ ਆਰਮਾਗੇਡਨ ਤੋਂ ਬਾਅਦ ਵੀ ਨਵੇਂ ਨੇਮ ਤੋਂ ਫ਼ਾਇਦੇ ਹੋਣਗੇ । ​ — ਯੂਹੰ 10 : 16 . 
ਸਾਡੇ ਲਈ ਸਬਕ : 
5 : 14 . 
ਸਾਨੂੰ ਹਰ ਰੋਜ਼ ਬਾਈਬਲ ਪੜ੍ਹਨੀ ਚਾਹੀਦੀ ਹੈ ਅਤੇ ਪੜ੍ਹੀਆਂ ਗੱਲਾਂ ’ ਤੇ ਚੱਲਣਾ ਚਾਹੀਦਾ ਹੈ । 
ਅਸੀਂ ਕਿਸੇ ਹੋਰ ਤਰੀਕੇ ਨਾਲ “ ਭਲੇ ਬੁਰੇ ਦੀ ਜਾਚ ” ਕਰਨੀ ਨਹੀਂ ਸਿੱਖ ਸਕਦੇ । ​ — 1 ਕੁਰਿੰ . 
2 : 10 . 
6 : 17 - 19 . 
ਪਰਮੇਸ਼ੁਰ ਦੇ ਵਾਅਦੇ ਅਤੇ ਵਚਨ ’ ਤੇ ਪੱਕਾ ਭਰੋਸਾ ਰੱਖਣ ਨਾਲ ਸਾਨੂੰ ਸੱਚਾਈ ਦੇ ਰਾਹ ’ ਤੇ ਚੱਲਦੇ ਰਹਿਣ ਵਿਚ ਮਦਦ ਮਿਲੇਗੀ । 
12 : 3 , 4 . 
ਛੋਟੀਆਂ - ਮੋਟੀਆਂ ਅਜ਼ਮਾਇਸ਼ਾਂ ਦੇ ਕਾਰਨ ‘ ਅੱਕ ਕੇ ਆਪਣੇ ਜੀ ਵਿੱਚ ਢਿੱਲੇ ਪੈਣ ਦੀ ਬਜਾਇ ’ ਸਾਨੂੰ ਸੱਚਾਈ ਵਿਚ ਅੱਗੇ ਵਧਦੇ ਜਾਣਾ ਚਾਹੀਦਾ ਹੈ ਅਤੇ ਅਜ਼ਮਾਇਸ਼ਾਂ ਨੂੰ ਸਹਿਣ ਲਈ ਤਿਆਰ ਰਹਿਣਾ ਚਾਹੀਦਾ ਹੈ । 
ਸਾਨੂੰ “ ਲਹੂ ਦੇ ਵਹਾਏ ਜਾਣ ਤੀਕੁਰ ” ਯਾਨੀ ਮਰਦੇ ਦਮ ਤਕ ਅਜ਼ਮਾਇਸ਼ਾਂ ਦਾ ਸਾਮ੍ਹਣਾ ਕਰਨਾ ਚਾਹੀਦਾ ਹੈ । ​ — ਇਬ . 
10 : 36 - 39 . 
12 : 13 - 15 . 
ਸਾਨੂੰ “ ਕੁੜੱਤਣ ਦੀ ਜੜ੍ਹ ” ਯਾਨੀ ਕਲੀਸਿਯਾ ਵਿਚ ਕੀਤੇ ਜਾਂਦੇ ਕੰਮਾਂ ਵਿਚ ਨੁਕਸ ਕੱਢਣ ਵਾਲਿਆਂ ਦੇ ਕਾਰਨ “ ਸਿੱਧੇ ਰਾਹ ” ’ ਤੇ ਚੱਲਣ ਤੋਂ ਹਟਣਾ ਨਹੀਂ ਚਾਹੀਦਾ । 
12 : 26 - 28 . 
ਇਨਸਾਨਾਂ ਦੇ ਹੱਥਾਂ ਦੁਆਰਾ “ ਬਣਾਈਆਂ ਹੋਈਆਂ ਵਸਤਾਂ ” ਯਾਨੀ ਇਹ ਬੁਰੀ ਦੁਨੀਆਂ ਤੇ ਬੁਰੇ “ ਅਕਾਸ਼ ” ਨੂੰ ਤਬਾਹ ਕੀਤਾ ਜਾਵੇਗਾ । 
ਜਦੋਂ ਇਹ ਹੋਵੇਗਾ , ਤਾਂ “ ਓਹ ਵਸਤਾਂ ਜਿਹੜੀਆਂ ਨਹੀਂ ਹਿਲਾਈਆਂ ਜਾਂਦੀਆਂ ” ਯਾਨੀ ਪਰਮੇਸ਼ੁਰ ਦਾ ਰਾਜ ਤੇ ਉਸ ਦੇ ਹਿਮਾਇਤੀ ਹਮੇਸ਼ਾ ਲਈ ਰਹਿਣਗੇ । 
ਇਸ ਲਈ ਬਹੁਤ ਜ਼ਰੂਰੀ ਹੈ ਕਿ ਅਸੀਂ ਜੋਸ਼ ਨਾਲ ਇਸ ਰਾਜ ਦਾ ਪ੍ਰਚਾਰ ਕਰੀਏ ਤੇ ਇਸ ਦੇ ਅਸੂਲਾਂ ’ ਤੇ ਚੱਲੀਏ ! 
13 : 7 , 17 . 
ਕਲੀਸਿਯਾ ਦੇ ਨਿਗਾਹਬਾਨਾਂ ਦੀ ਆਗਿਆ ਮੰਨਣ ਤੇ ਉਨ੍ਹਾਂ ਦੇ ਅਧੀਨ ਰਹਿਣ ਨਾਲ ਸਾਨੂੰ ਰਲ - ਮਿਲ ਕੇ ਕੰਮ ਕਰਨ ਵਿਚ ਮਦਦ ਮਿਲੇਗੀ । 
[ ਫੁਟਨੋਟ ] 
15 ਅਕਤੂਬਰ 2007 ਦੇ ਪਹਿਰਾਬੁਰਜ ਦੇ ਸਫ਼ੇ 26 - 27 ਦੇਖੋ । 

ਵਿਸ਼ਾ - ਸੂਚੀ 
15 ਦਸੰਬਰ 2011 
ਸਟੱਡੀ ਐਡੀਸ਼ਨ 
ਅਧਿਐਨ ਲੇਖ 
ਜਨਵਰੀ 30 2012 – ਫਰਵਰੀ 5 2012 
ਕੀ ਉਹ ਚੰਗੀ ਮਿਸਾਲ ਹੈ ਜਾਂ ਚੇਤਾਵਨੀ ? 
ਸਫ਼ਾ 8 
ਗੀਤ : 28 ( 221 ) , 4 ( 37 ) 
ਫਰਵਰੀ 6 - 12 2012 
ਸਾਨੂੰ ਪਵਿੱਤਰ ਸ਼ਕਤੀ ਦੀ ਅਗਵਾਈ ਵਿਚ ਕਿਉਂ ਚੱਲਣਾ ਚਾਹੀਦਾ ਹੈ ? 
ਸਫ਼ਾ 13 
ਗੀਤ : 19 ( 143 ) , 8 ( 51 ) 
ਫਰਵਰੀ 13 - 19 2012 
ਪੁਰਾਣੇ ਸਮੇਂ ਦੇ ਵਫ਼ਾਦਾਰ ਸੇਵਕ ਪਵਿੱਤਰ ਸ਼ਕਤੀ ਦੀ ਅਗਵਾਈ ਵਿਚ ਚੱਲੇ 
ਸਫ਼ਾ 18 
ਗੀਤ : 5 ( 45 ) , 11 ( 85 ) 
ਫਰਵਰੀ 20 - 26 2012 
ਪਹਿਲੀ ਸਦੀ ਵਿਚ ਅਤੇ ਅੱਜ ਪਵਿੱਤਰ ਸ਼ਕਤੀ ਦੀ ਅਗਵਾਈ 
ਸਫ਼ਾ 22 
ਗੀਤ : 25 ( 191 ) , 17 ( 127 ) 
ਅਧਿਐਨ ਲੇਖਾਂ ਦਾ ਉਦੇਸ਼ 
ਅਧਿਐਨ ਲੇਖ 1 ਸਫ਼ੇ 8 - 12 
ਬਾਈਬਲ ਵਿਚ ਕੁਝ ਲੋਕਾਂ ਬਾਰੇ ਦੱਸਿਆ ਗਿਆ ਹੈ ਜੋ ਸਾਡੇ ਲਈ ਚੰਗੀ ਮਿਸਾਲ ਹਨ , ਪਰ ਸਾਨੂੰ ਉਨ੍ਹਾਂ ਤੋਂ ਚੇਤਾਵਨੀ ਵੀ ਮਿਲਦੀ ਹੈ । 
ਇਸ ਲੇਖ ਵਿਚ ਅਸੀਂ ਦੇਖਾਂਗੇ ਕਿ ਸੁਲੇਮਾਨ ਕਿਵੇਂ ਸਾਡੇ ਲਈ ਚੰਗੀ ਮਿਸਾਲ ਅਤੇ ਚੇਤਾਵਨੀ ਹੈ । 
ਮਸੀਹੀ ਹੋਣ ਦੇ ਨਾਤੇ ਅਸੀਂ ਉਸ ਤੋਂ ਕੀ ਸਿੱਖ ਸਕਦੇ ਹਾਂ ? 
ਅਧਿਐਨ ਲੇਖ 2 ਸਫ਼ੇ 13 - 17 
ਇਕ ਅਜਿਹੀ ਸ਼ਕਤੀ ਹੈ ਜੋ ਇਸ ਦੁਸ਼ਟ ਦੁਨੀਆਂ ਵਿਚ ਸਾਡੀ ਅਗਵਾਈ ਕਰ ਸਕਦੀ ਹੈ । 
ਇਹ ਸ਼ਕਤੀ ਕੀ ਹੈ , ਸਾਨੂੰ ਇਸ ਦੀ ਅਗਵਾਈ ਵਿਚ ਕਿਉਂ ਚੱਲਣਾ ਚਾਹੀਦਾ ਹੈ ਅਤੇ ਇਸ ਤੋਂ ਫ਼ਾਇਦਾ ਲੈਣ ਲਈ ਸਾਨੂੰ ਕੀ ਕਰਨਾ ਚਾਹੀਦਾ ਹੈ ? 
ਅਧਿਐਨ ਲੇਖ 3 , 4 ਸਫ਼ੇ 18 - 26 
ਪੁਰਾਣੇ ਸਮੇਂ ਵਿਚ ਪਰਮੇਸ਼ੁਰ ਦੇ ਕਈ ਸੇਵਕਾਂ ਨੂੰ ਪਵਿੱਤਰ ਸ਼ਕਤੀ ਦਿੱਤੀ ਗਈ ਸੀ । 
ਪਰਮੇਸ਼ੁਰ ਦੀ ਸ਼ਕਤੀ ਦੀ ਮਦਦ ਨਾਲ ਉਹ ਕੀ - ਕੀ ਕਰ ਸਕੇ ? 
ਯਹੋਵਾਹ ਨੇ ਜਿਸ ਤਰੀਕੇ ਨਾਲ ਉਨ੍ਹਾਂ ਦੀ ਅਗਵਾਈ ਕੀਤੀ ਸੀ , ਉਸ ਬਾਰੇ ਪੜ੍ਹ ਕੇ ਸਾਨੂੰ ਉਸ ਦੀ ਸੇਵਾ ਵਿਚ ਲੱਗੇ ਰਹਿਣ ਦਾ ਹੌਸਲਾ ਮਿਲੇਗਾ । 
ਹੋਰ ਲੇਖ 
3 ਤਬਦੀਲੀਆਂ ਕਰਨ ਨਾਲ ਬਰਕਤਾਂ ਮਿਲੀਆਂ 
27 ਬੀਮਾਰੀ ਕਰਕੇ ਆਪਣੀ ਖ਼ੁਸ਼ੀ ਨਾ ਗੁਆਓ 
31 ਕੀ ਤੁਸੀਂ ਜਾਣਦੇ ਹੋ ? 
31 ਕੀ ਤੁਹਾਨੂੰ ਯਾਦ ਹੈ ? 
32 ਪਹਿਰਾਬੁਰਜ 2011 ਲਈ ਵਿਸ਼ਾ ਇੰਡੈਕਸ 

‘ ਸਰਬ ਦਿਲਾਸੇ ਦੇ ਪਰਮੇਸ਼ੁਰ ’ ਯਹੋਵਾਹ ’ ਤੇ ਭਰੋਸਾ ਰੱਖੋ 
“ ਮੁਬਾਰਕ ਹੈ ਸਾਡੇ ਪ੍ਰਭੁ ਯਿਸੂ ਮਸੀਹ ਦਾ ਪਰਮੇਸ਼ੁਰ ਅਤੇ ਪਿਤਾ ਜਿਹੜਾ ਦਿਆਲਗੀਆਂ ਦਾ ਪਿਤਾ ਅਤੇ ਸਰਬ ਦਿਲਾਸੇ ਦਾ ਪਰਮੇਸ਼ੁਰ ਹੈ । ” — 2 ਕੁਰਿੰ . 
1 : 3 . 
ਹਰ ਉਮਰ ਦੇ ਇਨਸਾਨ ਨੂੰ ਕਿਸ ਚੀਜ਼ ਦੀ ਲੋੜ ਪੈਂਦੀ ਹੈ ? 
ਜਨਮ ਤੋਂ ਹੀ ਸਾਨੂੰ ਦਿਲਾਸੇ ਦੀ ਲੋੜ ਪੈਂਦੀ ਹੈ । 
ਬੱਚਾ ਰੋ ਕੇ ਸਾਨੂੰ ਦੱਸਦਾ ਹੈ ਕਿ ਉਸ ਨੂੰ ਦਿਲਾਸੇ ਦੀ ਲੋੜ ਹੈ । 
ਸ਼ਾਇਦ ਉਹ ਚਾਹੁੰਦਾ ਹੈ ਕਿ ਉਸ ਨੂੰ ਕੋਈ ਚੁੱਕ ਲਵੇ ਜਾਂ ਹੋ ਸਕਦਾ ਹੈ ਕਿ ਉਹ ਭੁੱਖਾ ਹੋਵੇ । 
ਵੱਡੇ ਹੋ ਕੇ ਵੀ ਸਾਨੂੰ ਅਕਸਰ ਦਿਲਾਸੇ ਦੀ ਲੋੜ ਪੈਂਦੀ ਹੈ , ਖ਼ਾਸਕਰ ਜਦੋਂ ਅਸੀਂ ਔਖੇ ਹਾਲਾਤਾਂ ਵਿੱਚੋਂ ਦੀ ਗੁਜ਼ਰ ਰਹੇ ਹੁੰਦੇ ਹਾਂ । 
ਯਹੋਵਾਹ ਆਪਣੇ ਉੱਤੇ ਭਰੋਸਾ ਰੱਖਣ ਵਾਲਿਆਂ ਨਾਲ ਕੀ ਵਾਅਦਾ ਕਰਦਾ ਹੈ ? 
ਪਰਿਵਾਰ ਦੇ ਮੈਂਬਰ ਅਤੇ ਦੋਸਤ ਸਾਨੂੰ ਕਾਫ਼ੀ ਦਿਲਾਸਾ ਦੇ ਸਕਦੇ ਹਨ । 
ਪਰ ਕਈ ਵਾਰੀ ਹਾਲਾਤ ਇੰਨੇ ਦੁਖਦਾਈ ਹੁੰਦੇ ਹਨ ਕਿ ਇਨਸਾਨ ਕੁਝ ਕਰ ਹੀ ਨਹੀਂ ਸਕਦਾ ਹੈ । 
ਸਿਰਫ਼ ਪਰਮੇਸ਼ੁਰ ਹੀ ਸਾਨੂੰ ਦਿਲਾਸਾ ਦੇ ਸਕਦਾ ਹੈ ਭਾਵੇਂ ਅਸੀਂ ਜਿੰਨੇ ਮਰਜ਼ੀ ਦੁਖਦਾਈ ਹਾਲਾਤਾਂ ਵਿਚ ਹੋਈਏ । 
ਉਸ ਦਾ ਬਚਨ ਸਾਨੂੰ ਭਰੋਸਾ ਦਿੰਦਾ ਹੈ : ‘ ਯਹੋਵਾਹ ਉਨ੍ਹਾਂ ਸਭਨਾਂ ਦੇ ਨੇੜੇ ਹੈ ਜਿਹੜੇ ਉਹ ਨੂੰ ਪੁਕਾਰਦੇ ਹਨ , ਅਤੇ ਉਹ ਉਨ੍ਹਾਂ ਦੀ ਦੁਹਾਈ ਨੂੰ ਸੁਣੇਗਾ । ’ 
( ਜ਼ਬੂ . 
145 : 18 , 19 ) ਹਾਂ , “ ਯਹੋਵਾਹ ਦੀਆਂ ਅੱਖੀਆਂ ਧਰਮੀਆਂ ਉੱਤੇ , ਅਤੇ ਉਹ ਦੇ ਕੰਨ ਉਨ੍ਹਾਂ ਦੀ ਦੁਹਾਈ ਵੱਲ ਹਨ । ” 
( ਜ਼ਬੂ . 
34 : 15 ) ਪਰ ਜੇ ਅਸੀਂ ਪਰਮੇਸ਼ੁਰ ਤੋਂ ਮਦਦ ਅਤੇ ਦਿਲਾਸਾ ਲੈਣਾ ਹੈ , ਤਾਂ ਸਾਨੂੰ ਉਸ ਉੱਤੇ ਭਰੋਸਾ ਕਰਨਾ ਚਾਹੀਦਾ ਹੈ । 
ਇਹ ਗੱਲ ਜ਼ਬੂਰਾਂ ਦੇ ਲਿਖਾਰੀ ਦਾਊਦ ਨੇ ਸਾਫ਼ ਦੱਸੀ ਜਦੋਂ ਉਸ ਨੇ ਗਾਇਆ : “ ਯਹੋਵਾਹ ਸਤਾਏ ਹੋਏ ਦੇ ਲਈ ਇੱਕ ਉੱਚਾ ਗੜ੍ਹ ਹੋਵੇਗਾ , ਹਾਂ , ਬਿਪਤਾ ਦੇ ਸਮੇ ਦੇ ਲਈ ਇੱਕ ਉੱਚਾ ਗੜ੍ਹ । 
ਤੇਰੇ ਨਾਮ ਦੇ ਜਾਣਨ ਵਾਲੇ ਤੇਰੇ ਉੱਤੇ ਭਰੋਸਾ ਰੱਖਦੇ ਹਨ , ਕਿਉਂ ਜੋ ਹੇ ਯਹੋਵਾਹ , ਤੈਂ ਆਪਣਿਆਂ ਤਾਲਿਬਾਂ ਨੂੰ ਤਿਆਗ ਨਹੀਂ ਦਿੱਤਾ । ” — ਜ਼ਬੂ . 
9 : 9 , 10 . 
ਯਿਸੂ ਨੇ ਮਿਸਾਲ ਦੇ ਕੇ ਕਿਵੇਂ ਸਮਝਾਇਆ ਕਿ ਯਹੋਵਾਹ ਆਪਣੇ ਲੋਕਾਂ ਨੂੰ ਕਿੰਨਾ ਪਿਆਰ ਕਰਦਾ ਹੈ ? 
ਯਹੋਵਾਹ ਆਪਣੇ ਭਗਤਾਂ ਨੂੰ ਬਹੁਤ ਅਨਮੋਲ ਸਮਝਦਾ ਹੈ । 
ਯਿਸੂ ਨੇ ਕਿਹਾ : “ ਭਲਾ , ਦੋ ਪੈਸਿਆਂ ਨੂੰ ਪੰਜ ਚਿੜੀਆਂ ਨਹੀਂ ਵਿਕਦੀਆਂ ? 
ਪਰ ਇਨ੍ਹਾਂ ਵਿੱਚੋਂ ਇੱਕ ਵੀ ਪਰਮੇਸ਼ੁਰ ਦੇ ਅੱਗੇ ਵਿਸਰੀ ਹੋਈ ਨਹੀਂ । 
ਤੁਹਾਡੇ ਸਿਰ ਦੇ ਵਾਲ ਵੀ ਸਭ ਗਿਣੇ ਹੋਏ ਹਨ । 
ਨਾ ਡਰੋ , ਤੁਸੀਂ ਬਹੁਤੀਆਂ ਚਿੜੀਆਂ ਨਾਲੋਂ ਉੱਤਮ ਹੋ । ” 
ਯਿਰਮਿਯਾਹ ਨਬੀ ਦੇ ਰਾਹੀਂ ਯਹੋਵਾਹ ਨੇ ਇਸਰਾਏਲੀਆਂ ਨੂੰ ਕਿਹਾ : “ ਮੈਂ ਤੇਰੇ ਨਾਲ ਸਦਾ ਦੇ ਪ੍ਰੇਮ ਨਾਲ ਪ੍ਰੇਮ ਕੀਤਾ , ਏਸ ਲਈ ਮੈਂ ਦਯਾ ਨਾਲ ਤੈਨੂੰ ਖਿੱਚਿਆ ਹੈ । ” — ਯਿਰ . 
31 : 3 . 
ਅਸੀਂ ਯਹੋਵਾਹ ਦੇ ਵਾਅਦਿਆਂ ਉੱਤੇ ਭਰੋਸਾ ਕਿਉਂ ਕਰ ਸਕਦੇ ਹਾਂ ? 
ਜੇ ਅਸੀਂ ਯਹੋਵਾਹ ਅਤੇ ਉਸ ਦੇ ਵਾਅਦਿਆਂ ’ ਤੇ ਭਰੋਸਾ ਰੱਖਦੇ ਹਾਂ , ਤਾਂ ਸਾਨੂੰ ਦੁੱਖਾਂ ਦੀਆਂ ਘੜੀਆਂ ਵਿਚ ਦਿਲਾਸਾ ਮਿਲ ਸਕਦਾ ਹੈ । 
ਇਸ ਲਈ ਸਾਨੂੰ ਯਹੋਸ਼ੁਆ ਵਾਂਗ ਪਰਮੇਸ਼ੁਰ ਉੱਤੇ ਭਰੋਸਾ ਰੱਖਣਾ ਚਾਹੀਦਾ ਹੈ ਜਿਸ ਨੇ ਕਿਹਾ : “ ਏਹਨਾਂ ਸਾਰਿਆਂ ਚੰਗਿਆਂ ਬਚਨਾਂ ਵਿੱਚ ਇੱਕ ਬਚਨ ਵੀ ਨਾ ਰਹਿ ਗਿਆ ਜਿਹੜਾ ਯਹੋਵਾਹ ਤੁਹਾਡਾ ਪਰਮੇਸ਼ੁਰ ਤੁਹਾਡੇ ਵਿਖੇ ਬੋਲਿਆ । 
ਓਹ ਸਾਰੇ ਤੁਹਾਡੇ ਲਈ ਪੂਰੇ ਹੋਏ । 
ਓਹਨਾਂ ਵਿੱਚੋਂ ਇੱਕ ਬਚਨ ਵੀ ਨਾ ਰਿਹਾ । ” 
( ਯਹੋ . 
23 : 14 ) ਇਸ ਤੋਂ ਇਲਾਵਾ , ਅਸੀਂ ਯਕੀਨੀ ਹੋ ਸਕਦੇ ਹਾਂ ਕਿ ਦੁੱਖਾਂ ਦਾ ਪਹਾੜ ਟੁੱਟਣ ਕਾਰਨ ਅਸੀਂ ਥੋੜ੍ਹੇ ਚਿਰ ਲਈ ਵੀ ਕਿਉਂ ਨਾ ਚਕਨਾਚੂਰ ਹੋ ਜਾਈਏ , “ ਪਰਮੇਸ਼ੁਰ ਵਫ਼ਾਦਾਰ ਹੈ ” ਅਤੇ ਆਪਣੇ ਵਫ਼ਾਦਾਰ ਸੇਵਕਾਂ ਨੂੰ ਕਦੇ ਨਹੀਂ ਤਿਆਗੇਗਾ । — 1 ਕੁਰਿੰਥੀਆਂ 10 : 13 ਪੜ੍ਹੋ । 
ਅਸੀਂ ਹੋਰਨਾਂ ਨੂੰ ਦਿਲਾਸਾ ਕਿਵੇਂ ਦੇ ਸਕਦੇ ਹਾਂ ? 
ਪੌਲੁਸ ਰਸੂਲ ਨੇ ਯਹੋਵਾਹ ਨੂੰ “ ਸਰਬ ਦਿਲਾਸੇ ਦਾ ਪਰਮੇਸ਼ੁਰ ” ਕਿਹਾ । 
“ ਦਿਲਾਸਾ ਦੇਣ ” ਦਾ ਮਤਲਬ ਹੈ ਕਿਸੇ ਦੁਖੀ ਜਾਂ ਉਦਾਸ ਵਿਅਕਤੀ ਦੇ ਮਨ ਨੂੰ ਹੌਲਾ ਕਰਨਾ । 
ਇਸ ਤਰ੍ਹਾਂ ਕਿਸੇ ਦਾ ਦੁੱਖ ਘਟਾਉਣ ਅਤੇ ਉਸ ਨੂੰ ਤਸੱਲੀ ਦੇਣ ਦੁਆਰਾ ਕੀਤਾ ਜਾਂਦਾ ਹੈ । 
ਯਕੀਨਨ ਯਹੋਵਾਹ ਇਸੇ ਤਰ੍ਹਾਂ ਕਰਦਾ ਹੈ । 
( 2 ਕੁਰਿੰਥੀਆਂ 1 : 3 , 4 ਪੜ੍ਹੋ । ) 
ਜਿੰਨਾ ਦਿਲਾਸਾ ਸਾਡਾ ਸਵਰਗੀ ਪਿਤਾ ਦੇ ਸਕਦਾ ਹੈ , ਉੱਨਾ ਦਿਲਾਸਾ ਸਾਨੂੰ ਕਿਸੇ ਚੀਜ਼ ਜਾਂ ਕਿਸੇ ਇਨਸਾਨ ਤੋਂ ਨਹੀਂ ਮਿਲ ਸਕਦਾ । 
ਉਹ ਕਿਸੇ ਦੇ ਵੀ ਜ਼ਰੀਏ ਆਪਣੇ ਪਿਆਰ ਕਰਨ ਵਾਲਿਆਂ ਨੂੰ ਦਿਲਾਸਾ ਦੇ ਸਕਦਾ ਹੈ । 
ਇਸ ਦੇ ਬਦਲੇ ਵਿਚ ਅਸੀਂ ਵੀ ਆਪਣੇ ਭੈਣਾਂ - ਭਰਾਵਾਂ ਨੂੰ “ ਹਰ ਬਿਪਤਾ ਵਿੱਚ ” ਦਿਲਾਸਾ ਦੇ ਸਕਦੇ ਹਾਂ । 
ਇਸ ਤੋਂ ਅਸੀਂ ਦੇਖ ਸਕਦੇ ਹਾਂ ਕਿ ਨਿਰਾਸ਼ ਲੋਕਾਂ ਨੂੰ ਯਹੋਵਾਹ ਨਾਲੋਂ ਜ਼ਿਆਦਾ ਦਿਲਾਸਾ ਹੋਰ ਕੋਈ ਨਹੀਂ ਦੇ ਸਕਦਾ ! 
ਦੁੱਖਾਂ ਦੇ ਕਾਰਨ 
ਕੁਝ ਮਿਸਾਲਾਂ ਦਿਓ ਜਿਨ੍ਹਾਂ ਕਾਰਨ ਸਾਨੂੰ ਦੁੱਖਾਂ ਦਾ ਸਾਮ੍ਹਣਾ ਕਰਨਾ ਪੈ ਸਕਦਾ ਹੈ । 
ਸਾਨੂੰ ਜ਼ਿੰਦਗੀ ਦੇ ਕਈ ਹਾਲਾਤਾਂ ਵਿਚ ਦਿਲਾਸੇ ਦੀ ਲੋੜ ਪੈਂਦੀ ਹੈ । 
ਦੁੱਖ ਦਾ ਸਭ ਤੋਂ ਵੱਡਾ ਇਕ ਕਾਰਨ ਹੈ ਕਿਸੇ ਅਜ਼ੀਜ਼ ਦੀ ਮੌਤ ਹੋ ਜਾਣੀ , ਖ਼ਾਸਕਰ ਜੀਵਨ - ਸਾਥੀ ਜਾਂ ਬੱਚੇ ਦੀ । 
ਸ਼ਾਇਦ ਉਸ ਇਨਸਾਨ ਨੂੰ ਵੀ ਦਿਲਾਸੇ ਦੀ ਲੋੜ ਹੈ ਜਿਸ ਨਾਲ ਭੇਦ - ਭਾਵ ਜਾਂ ਪੱਖਪਾਤ ਕੀਤਾ ਗਿਆ ਹੋਵੇ । 
ਮਾੜੀ ਸਿਹਤ , ਬੁਢਾਪੇ , ਗ਼ਰੀਬੀ , ਵਿਆਹੁਤਾ ਜ਼ਿੰਦਗੀ ਵਿਚ ਸਮੱਸਿਆਵਾਂ ਜਾਂ ਦੁਨੀਆਂ ਦੇ ਮਾੜੇ ਹਾਲਾਤਾਂ ਕਾਰਨ ਵੀ ਸਾਨੂੰ ਦਿਲਾਸੇ ਦੀ ਲੋੜ ਪੈ ਸਕਦੀ ਹੈ । 
( ੳ ) ਦੁੱਖ ਦੀਆਂ ਘੜੀਆਂ ਵਿਚ ਸਾਨੂੰ ਕਿਸ ਤਰ੍ਹਾਂ ਦੇ ਦਿਲਾਸੇ ਦੀ ਲੋੜ ਪੈਂਦੀ ਹੈ ? 
( ਅ ) ਯਹੋਵਾਹ “ ਟੁੱਟੇ ” ਅਤੇ ਦੁਖੀ ਦਿਲ ਨੂੰ ਚੰਗਾ ਕਰਨ ਲਈ ਕੀ ਕਰ ਸਕਦਾ ਹੈ ? 
ਦੁੱਖਾਂ ਦੀਆਂ ਘੜੀਆਂ ਵਿਚ ਸਾਨੂੰ ਅਜਿਹੇ ਦਿਲਾਸੇ ਦੀ ਲੋੜ ਹੈ ਜਿਸ ਨਾਲ ਸਾਡੇ ਦਿਲ - ਦਿਮਾਗ਼ ਨੂੰ ਸਕੂਨ ਮਿਲਦਾ ਹੈ , ਸਾਡੀ ਸਿਹਤ ਤੇ ਨਿਹਚਾ ਤਕੜੀ ਹੁੰਦੀ ਹੈ । 
ਮਿਸਾਲ ਲਈ ਜ਼ਰਾ ਦਿਲ ਬਾਰੇ ਸੋਚੋ । 
ਬਾਈਬਲ ਕਹਿੰਦੀ ਹੈ ਕਿ ਸਾਡਾ ਦਿਲ ‘ ਟੁੱਟ ’ ਸਕਦਾ ਤੇ ਦੁਖੀ ਹੋ ਸਕਦਾ ਹੈ । 
( ਜ਼ਬੂ . 
51 : 17 ) ਯਹੋਵਾਹ ਇਹੋ ਜਿਹੀ ਹਾਲਤ ਵਿਚ ਵੀ ‘ ਟੁੱਟੇ ਦਿਲਾਂ ਨੂੰ ਚੰਗਾ ਕਰਦਾ ਹੈ , ਅਤੇ ਸੋਗਾਂ ਉੱਤੇ ਪੱਟੀ ਬੰਨ੍ਹਦਾ ਹੈ । ’ 
( ਜ਼ਬੂ . 
147 : 3 ) ਜੇ ਅਸੀਂ ਪੂਰੀ ਨਿਹਚਾ ਨਾਲ ਉਸ ਨੂੰ ਪ੍ਰਾਰਥਨਾ ਕਰੀਏ ਅਤੇ ਉਸ ਦੇ ਹੁਕਮਾਂ ਨੂੰ ਮੰਨੀਏ , ਤਾਂ ਪਰਮੇਸ਼ੁਰ ਔਖੇ ਤੋਂ ਔਖੇ ਹਾਲਾਤਾਂ ਵਿਚ ਵੀ ਸਾਡੇ ਦੁਖੀ ਦਿਲਾਂ ਨੂੰ ਰਾਹਤ ਪਹੁੰਚਾ ਸਕਦਾ ਹੈ । — 1 ਯੂਹੰਨਾ 3 : 19 - 22 ; 5 : 14 , 15 ਪੜ੍ਹੋ । 
ਜਦੋਂ ਅਸੀਂ ਤਣਾਅ ਵਿਚ ਹੁੰਦੇ ਹਾਂ , ਤਾਂ ਯਹੋਵਾਹ ਸਾਡੀ ਕਿਵੇਂ ਮਦਦ ਕਰ ਸਕਦਾ ਹੈ ? 
ਸਾਡੇ ਮਨ ਨੂੰ ਅਕਸਰ ਦਿਲਾਸੇ ਦੀ ਲੋੜ ਪੈਂਦੀ ਹੈ ਕਿਉਂਕਿ ਵੱਖੋ - ਵੱਖਰੀਆਂ ਅਜ਼ਮਾਇਸ਼ਾਂ ਕਾਰਨ ਅਸੀਂ ਬਹੁਤ ਜ਼ਿਆਦਾ ਤਣਾਅ ਦੇ ਸ਼ਿਕਾਰ ਹੋ ਸਕਦੇ ਹਾਂ । 
ਜਦੋਂ ਸਾਡੀ ਨਿਹਚਾ ਪਰਖੀ ਜਾਂਦੀ ਹੈ , ਤਾਂ ਅਸੀਂ ਅਜ਼ਮਾਇਸ਼ਾਂ ਦਾ ਸਾਮ੍ਹਣਾ ਆਪਣੀ ਤਾਕਤ ਨਾਲ ਨਹੀਂ ਕਰ ਸਕਦੇ । 
ਜ਼ਬੂਰਾਂ ਦੇ ਲਿਖਾਰੀ ਨੇ ਗਾਇਆ : “ ਜਾਂ ਮੇਰੇ ਅੰਦਰ ਬਹੁਤ ਚਿੰਤਾ ਹੁੰਦੀ ਹੈ , ਤਾਂ ਤੇਰੀਆਂ ਤਸੱਲੀਆਂ ਮੇਰੇ ਜੀ ਨੂੰ ਖੁਸ਼ ਕਰਦੀਆਂ ਹਨ । ” 
( ਜ਼ਬੂ . 
94 : 19 ) ਇਸ ਤੋਂ ਇਲਾਵਾ ਪੌਲੁਸ ਨੇ ਲਿਖਿਆ : “ ਕਿਸੇ ਗੱਲ ਦੀ ਚਿੰਤਾ ਨਾ ਕਰੋ ਸਗੋਂ ਹਰ ਗੱਲ ਵਿੱਚ ਤੁਹਾਡੀਆਂ ਅਰਦਾਸਾਂ ਪ੍ਰਾਰਥਨਾ ਅਤੇ ਬੇਨਤੀ ਨਾਲ ਧੰਨਵਾਦ ਸਣੇ ਪਰਮੇਸ਼ੁਰ ਦੇ ਅੱਗੇ ਕੀਤੀਆਂ ਜਾਣ । 
ਅਤੇ ਪਰਮੇਸ਼ੁਰ ਦੀ ਸ਼ਾਂਤੀ ਜੋ ਸਾਰੀ ਸਮਝ ਤੋਂ ਪਰੇ ਹੈ ਮਸੀਹ ਯਿਸੂ ਵਿੱਚ ਤੁਹਾਡਿਆਂ ਮਨਾਂ ਅਤੇ ਸੋਚਾਂ ਦੀ ਰਾਖੀ ਕਰੇਗੀ । ” 
ਬਾਈਬਲ ਪੜ੍ਹਨ ਅਤੇ ਇਸ ’ ਤੇ ਮਨਨ ਕਰਨ ਨਾਲ ਸਾਨੂੰ ਤਣਾਅ ਨਾਲ ਸਿੱਝਣ ਵਿਚ ਕਾਫ਼ੀ ਮਦਦ ਮਿਲ ਸਕਦੀ ਹੈ । — 2 ਤਿਮੋ . 
3 : 15 - 17 . 
ਅਸੀਂ ਤਣਾਅ ਨਾਲ ਕਿੱਦਾਂ ਸਿੱਝ ਸਕਦੇ ਹਾਂ ? 
ਕਈ ਵਾਰ ਸਾਡਾ ਹੌਸਲਾ ਇੰਨਾ ਢਹਿ ਸਕਦਾ ਹੈ ਕਿ ਸਾਡੇ ਦਿਲ ਵਿਚ ਸ਼ਾਇਦ ਉਹ ਭਾਵਨਾਵਾਂ ਆਉਣ ਜੋ ਸਾਨੂੰ ਨਿਰਾਸ਼ ਕਰਨ । 
ਸ਼ਾਇਦ ਅਸੀਂ ਸੋਚੀਏ ਕਿ ਸਾਡੇ ਤੋਂ ਯਹੋਵਾਹ ਵੱਲੋਂ ਮਿਲੀ ਕੋਈ ਜ਼ਿੰਮੇਵਾਰੀ ਪੂਰੀ ਨਹੀਂ ਹੋਣੀ ਜਾਂ ਮੈਂ ਕਲੀਸਿਯਾ ਵਿਚ ਸੇਵਾ ਦੇ ਮਿਲੇ ਕਿਸੇ ਸਨਮਾਨ ਦੇ ਲਾਇਕ ਨਹੀਂ ਹਾਂ । 
ਇਸ ਮਾਮਲੇ ਵਿਚ ਵੀ ਯਹੋਵਾਹ ਸਾਨੂੰ ਦਿਲਾਸਾ ਤੇ ਮਦਦ ਦੇ ਸਕਦਾ ਹੈ । 
ਮਿਸਾਲ ਲਈ , ਜਦੋਂ ਯਹੋਸ਼ੁਆ ਨੂੰ ਸ਼ਕਤੀਸ਼ਾਲੀ ਦੁਸ਼ਮਣ ਫ਼ੌਜਾਂ ਖ਼ਿਲਾਫ਼ ਇਸਰਾਏਲੀਆਂ ਦੀ ਅਗਵਾਈ ਕਰਨ ਦਾ ਕੰਮ ਦਿੱਤਾ ਗਿਆ ਸੀ , ਤਾਂ ਮੂਸਾ ਨੇ ਲੋਕਾਂ ਨੂੰ ਕਿਹਾ : “ ਤਕੜੇ ਹੋਵੋ , ਹੌਸਲਾ ਰੱਖੋ , ਡਰੋ ਨਾ ਅਤੇ ਨਾ ਹੀ ਓਹਨਾਂ ਤੋਂ ਕੰਬੋ ਕਿਉਂ ਜੋ ਯਹੋਵਾਹ ਤੁਹਾਡਾ ਪਰਮੇਸ਼ੁਰ ਹੀ ਤੁਹਾਡੇ ਨਾਲ ਨਾਲ ਜਾਂਦਾ ਹੈ ! 
ਉਹ ਨਾ ਤਾਂ ਤੁਹਾਨੂੰ ਛੱਡੇਗਾ ਨਾ ਤੁਹਾਨੂੰ ਤਿਆਗੇਗਾ । ” 
( ਬਿਵ . 
31 : 6 ) ਯਹੋਵਾਹ ਦੀ ਮਦਦ ਨਾਲ ਯਹੋਸ਼ੁਆ ਨੇ ਵਾਅਦਾ ਕੀਤੇ ਹੋਏ ਦੇਸ਼ ਵਿਚ ਜਾਣ ਅਤੇ ਆਪਣੇ ਸਾਰੇ ਦੁਸ਼ਮਣਾਂ ਉੱਤੇ ਜਿੱਤ ਹਾਸਲ ਕਰਨ ਲਈ ਪਰਮੇਸ਼ੁਰ ਦੇ ਲੋਕਾਂ ਦੀ ਅਗਵਾਈ ਕੀਤੀ । 
ਇਸ ਤੋਂ ਪਹਿਲਾਂ ਵੀ ਲਾਲ ਸਮੁੰਦਰ ’ ਤੇ ਪਰਮੇਸ਼ੁਰ ਨੇ ਇਸੇ ਤਰ੍ਹਾਂ ਮੂਸਾ ਦੀ ਮਦਦ ਕੀਤੀ ਸੀ । — ਕੂਚ 14 : 13 , 14 , 29 - 31 . 
ਜੇ ਦੁੱਖਾਂ ਦਾ ਸਾਡੀ ਸਿਹਤ ਉੱਤੇ ਮਾੜਾ ਅਸਰ ਪੈਂਦਾ ਹੈ , ਤਾਂ ਕਿਹੜੀ ਗੱਲ ਸਾਡੀ ਮਦਦ ਕਰ ਸਕਦੀ ਹੈ ? 
ਦੁਖੀ ਰਹਿਣ ਨਾਲ ਸਾਡੀ ਸਿਹਤ ’ ਤੇ ਮਾੜਾ ਅਸਰ ਪੈ ਸਕਦਾ ਹੈ , ਪਰ ਸਹੀ ਭੋਜਨ ਖਾਣ , ਕਾਫ਼ੀ ਆਰਾਮ ਕਰਨ , ਕਸਰਤ ਕਰਨ ਅਤੇ ਸਫ਼ਾਈ ਰੱਖਣ ਨਾਲ ਸਾਡੀ ਸਿਹਤ ਉੱਤੇ ਚੰਗਾ ਅਸਰ ਪੈ ਸਕਦਾ ਹੈ । 
ਇਸੇ ਤਰ੍ਹਾਂ ਜੇ ਅਸੀਂ ਸੋਚ - ਵਿਚਾਰ ਕਰੀਏ ਕਿ ਬਾਈਬਲ ਭਵਿੱਖ ਬਾਰੇ ਕੀ ਕਹਿੰਦੀ ਹੈ , ਤਾਂ ਸਿਹਤ ’ ਤੇ ਹੋਰ ਵੀ ਵਧੀਆ ਅਸਰ ਪੈ ਸਕਦਾ ਹੈ । 
ਇਸ ਲਈ ਜਦੋਂ ਅਸੀਂ ਕਿਸੇ ਮੁਸ਼ਕਲ ਘੜੀ ਵਿੱਚੋਂ ਲੰਘਦੇ ਹਾਂ , ਤਾਂ ਸਾਨੂੰ ਪੌਲੁਸ ਦੇ ਤਜਰਬੇ ਅਤੇ ਉਸ ਦੇ ਹੌਸਲਾ ਦੇਣ ਵਾਲੇ ਇਨ੍ਹਾਂ ਸ਼ਬਦਾਂ ਨੂੰ ਯਾਦ ਰੱਖਣਾ ਚਾਹੀਦਾ ਹੈ : “ ਅਸੀਂ ਸਭ ਪਾਸਿਓਂ ਕਸ਼ਟ ਵਿੱਚ ਹਾਂ ਪਰ ਮਿੱਧੇ ਨਹੀਂ ਗਏ , ਦੁਬਧਾ ਵਿੱਚ ਹਾਂ ਪਰ ਹੱਦੋਂ ਵਧ ਨਹੀਂ । 
ਸਤਾਏ ਜਾਂਦੇ ਹਾਂ ਪਰ ਇਕੱਲੇ ਨਹੀਂ ਛੱਡੇ ਜਾਂਦੇ , ਡੇਗੇ ਜਾਂਦੇ ਹਾਂ ਪਰ ਨਾਸ ਨਹੀਂ ਹੁੰਦੇ । ” — 2 ਕੁਰਿੰ . 
4 : 8 , 9 . 
ਨਿਹਚਾ ਕਮਜ਼ੋਰ ਹੋਣ ਤੇ ਅਸੀਂ ਕੀ ਕਰ ਸਕਦੇ ਹਾਂ ? 
ਕੁਝ ਅਜ਼ਮਾਇਸ਼ਾਂ ਸਾਡੀ ਨਿਹਚਾ ਨੂੰ ਕਮਜ਼ੋਰ ਕਰ ਸਕਦੀਆਂ ਹਨ । 
ਇਸ ਮਾਮਲੇ ਵਿਚ ਵੀ ਯਹੋਵਾਹ ਸਾਡੀ ਮਦਦ ਕਰ ਸਕਦਾ ਹੈ । 
ਉਸ ਦਾ ਬਚਨ ਸਾਨੂੰ ਯਕੀਨ ਦਿਵਾਉਂਦਾ ਹੈ : “ ਯਹੋਵਾਹ ਸਾਰਿਆਂ ਡਿੱਗਣ ਵਾਲਿਆਂ ਨੂੰ ਸੰਭਾਲਦਾ ਹੈ , ਅਤੇ ਸਾਰਿਆਂ ਝੁਕਿਆਂ ਹੋਇਆਂ ਨੂੰ ਸਿੱਧਾ ਕਰ ਦਿੰਦਾ ਹੈ । ” 
( ਜ਼ਬੂ . 
145 : 14 ) ਜੇ ਸਾਨੂੰ ਲੱਗਦਾ ਹੈ ਕਿ ਸਾਡੀ ਨਿਹਚਾ ਕਮਜ਼ੋਰ ਹੋ ਰਹੀ ਹੈ , ਤਾਂ ਸਾਨੂੰ ਬਜ਼ੁਰਗਾਂ ਦੀ ਮਦਦ ਲੈਣੀ ਚਾਹੀਦੀ ਹੈ । 
ਜੇ ਅਜ਼ਮਾਇਸ਼ਾਂ ਦੌਰਾਨ ਸਾਡੀ ਨਿਹਚਾ ਪਰਖੀ ਜਾਂਦੀ ਹੈ , ਤਾਂ ਉਸ ਵੇਲੇ ਸਾਨੂੰ ਹਮੇਸ਼ਾ ਦੀ ਜ਼ਿੰਦਗੀ ਦੀ ਉਮੀਦ ਬਾਰੇ ਸੋਚਦੇ ਰਹਿਣਾ ਚਾਹੀਦਾ ਹੈ ਕਿਉਂਕਿ ਇਸ ਨਾਲ ਅਸੀਂ ਉਨ੍ਹਾਂ ਦਾ ਸਾਮ੍ਹਣਾ ਤਕੜਾਈ ਨਾਲ ਕਰ ਸਕਾਂਗੇ । — ਯੂਹੰ . 
17 : 3 . 
ਪਰਮੇਸ਼ੁਰ ਤੋਂ ਦਿਲਾਸਾ ਪਾਉਣ ਵਾਲਿਆਂ ਦੀਆਂ ਮਿਸਾਲਾਂ 
ਸਮਝਾਓ ਕਿ ਯਹੋਵਾਹ ਨੇ ਅਬਰਾਹਾਮ ਨੂੰ ਕਿਵੇਂ ਦਿਲਾਸਾ ਦਿੱਤਾ । 
ਜ਼ਬੂਰਾਂ ਦੇ ਲਿਖਾਰੀ ਨੇ ਕਿਹਾ : “ ਆਪਣੇ ਸੇਵਕ ਲਈ ਉਹ ਬਚਨ ਚੇਤੇ ਕਰ , ਜਿਹ ਦੇ ਉੱਤੇ ਤੈਂ [ ਯਹੋਵਾਹ ] ਮੈਨੂੰ ਆਸ ਦੁਆਈ ਹੈ ! 
ਏਹੀ ਮੇਰੇ ਦੁਖ ਵਿੱਚ ਮੇਰੀ ਤਸੱਲੀ ਹੈ , ਭਈ ਤੇਰੇ ਬਚਨ ਨੇ ਮੈਨੂੰ ਜਿਵਾਲਿਆ ਹੈ । ” 
( ਜ਼ਬੂ . 
119 : 49 , 50 ) ਅੱਜ ਸਾਡੇ ਕੋਲ ਯਹੋਵਾਹ ਦਾ ਬਚਨ ਹੈ ਜਿਸ ਵਿਚ ਪਰਮੇਸ਼ੁਰ ਤੋਂ ਦਿਲਾਸਾ ਪਾਉਣ ਵਾਲਿਆਂ ਦੀਆਂ ਕਈ ਮਿਸਾਲਾਂ ਦਰਜ ਹਨ । 
ਮਿਸਾਲ ਲਈ , ਅਬਰਾਹਾਮ ਉਦੋਂ ਫ਼ਿਕਰਾਂ ਵਿਚ ਪੈ ਗਿਆ ਜਦੋਂ ਉਸ ਨੂੰ ਪਤਾ ਲੱਗਾ ਕਿ ਯਹੋਵਾਹ ਸਦੂਮ ਸ਼ਹਿਰ ਨੂੰ ਨਾਸ਼ ਕਰਨ ਵਾਲਾ ਸੀ । 
ਉਸ ਨੇ ਪਰਮੇਸ਼ੁਰ ਤੋਂ ਪੁੱਛਿਆ : “ ਕੀ ਤੂੰ ਧਰਮੀ ਨੂੰ ਕੁਧਰਮੀ ਨਾਲ ਨਾਸ ਕਰੇਂਗਾ ? ” 
ਯਹੋਵਾਹ ਨੇ ਅਬਰਾਹਾਮ ਨੂੰ ਭਰੋਸਾ ਦਿੰਦੇ ਹੋਏ ਦਿਲਾਸਾ ਦਿੱਤਾ ਕਿ ਜੇ ਸਿਰਫ਼ 50 ਧਰਮੀ ਹੋਏ , ਤਾਂ ਉਹ ਸ਼ਹਿਰ ਨੂੰ ਨਾਸ਼ ਨਹੀਂ ਕਰੇਗਾ । 
ਪਰ ਅਬਰਾਹਾਮ ਨੇ ਹੋਰ ਪੰਜ ਵਾਰ ਯਹੋਵਾਹ ਨੂੰ ਪੁੱਛਿਆ : ਫੇਰ ਕੀ ਜੇ ਉੱਥੇ ਸਿਰਫ਼ 45 ਧਰਮੀ ਹੋਏ ? 
40 ? 
30 ? 
20 ? 
10 ? 
ਹਰ ਵਾਰ ਯਹੋਵਾਹ ਨੇ ਬੜੇ ਧੀਰਜ ਅਤੇ ਪਿਆਰ ਨਾਲ ਅਬਰਾਹਾਮ ਨੂੰ ਯਕੀਨ ਦਿਵਾਇਆ ਕਿ ਉਹ ਸ਼ਹਿਰ ਨੂੰ ਨਾਸ਼ ਨਹੀਂ ਕਰੇਗਾ । 
ਭਾਵੇਂ ਕਿ ਉਸ ਇਲਾਕੇ ਵਿਚ 10 ਧਰਮੀ ਵੀ ਨਹੀਂ ਸਨ , ਤਾਂ ਵੀ ਯਹੋਵਾਹ ਨੇ ਲੂਤ ਅਤੇ ਉਸ ਦੀਆਂ ਧੀਆਂ ਨੂੰ ਬਚਾ ਲਿਆ । — ਉਤ . 
18 : 22 - 32 ; 19 : 15 , 16 , 26 . 
ਹੰਨਾਹ ਨੇ ਕਿਵੇਂ ਦਿਖਾਇਆ ਕਿ ਉਸ ਨੂੰ ਯਹੋਵਾਹ ’ ਤੇ ਭਰੋਸਾ ਸੀ ? 
ਅਲਕਾਨਾਹ ਦੀ ਪਤਨੀ ਹੰਨਾਹ ਤਰਸਦੀ ਸੀ ਕਿ ਉਸ ਦੀ ਵੀ ਕੋਈ ਔਲਾਦ ਹੋਵੇ । 
ਉਹ ਬਾਂਝ ਹੋਣ ਕਾਰਨ ਦੁਖੀ ਸੀ । 
ਇਸ ਬਾਰੇ ਉਸ ਨੇ ਯਹੋਵਾਹ ਨੂੰ ਪ੍ਰਾਰਥਨਾ ਕੀਤੀ ਅਤੇ ਪ੍ਰਧਾਨ ਜਾਜਕ ਏਲੀ ਨੇ ਉਸ ਨੂੰ ਕਿਹਾ : “ ਇਸਰਾਏਲ ਦਾ ਪਰਮੇਸ਼ੁਰ ਤੇਰੀ ਅਰਜੋਈ ਪੂਰੀ ਕਰੇ । ” 
ਇਸ ਤੋਂ ਹੰਨਾਹ ਨੂੰ ਦਿਲਾਸਾ ਮਿਲਿਆ ਅਤੇ “ ਉਹ ਦਾ ਮੂੰਹ ਉਦਾਸ ਨਾ ਰਿਹਾ । ” 
( 1 ਸਮੂ . 
1 : 8 , 17 , 18 ) ਹੰਨਾਹ ਨੇ ਯਹੋਵਾਹ ’ ਤੇ ਭਰੋਸਾ ਰੱਖਿਆ ਅਤੇ ਸਾਰਾ ਕੁਝ ਯਹੋਵਾਹ ਦੇ ਹੱਥਾਂ ਵਿਚ ਛੱਡ ਦਿੱਤਾ । 
ਭਾਵੇਂ ਕਿ ਉਸ ਨੂੰ ਪਤਾ ਨਹੀਂ ਸੀ ਕਿ ਕੀ ਹੋਵੇਗਾ , ਪਰ ਉਸ ਨੂੰ ਮਨ ਦੀ ਸ਼ਾਂਤੀ ਮਿਲੀ । 
ਸਮਾਂ ਆਉਣ ਤੇ ਯਹੋਵਾਹ ਨੇ ਉਸ ਦੀ ਪ੍ਰਾਰਥਨਾ ਦਾ ਜਵਾਬ ਦਿੱਤਾ । 
ਉਹ ਗਰਭਵਤੀ ਹੋਈ ਤੇ ਉਸ ਨੇ ਇਕ ਪੁੱਤਰ ਨੂੰ ਜਨਮ ਦਿੱਤਾ ਜਿਸ ਦਾ ਨਾਂ ਸਮੂਏਲ ਰੱਖਿਆ ਗਿਆ । — 1 ਸਮੂ . 
1 : 20 . 
ਦਾਊਦ ਨੂੰ ਦਿਲਾਸੇ ਦੀ ਕਿਉਂ ਲੋੜ ਸੀ ਅਤੇ ਉਸ ਨੇ ਕਿਸ ਤੋਂ ਦਿਲਾਸਾ ਪਾਇਆ ? 
ਪ੍ਰਾਚੀਨ ਇਸਰਾਏਲ ਦਾ ਰਾਜਾ ਦਾਊਦ ਇਕ ਹੋਰ ਮਿਸਾਲ ਹੈ ਜਿਸ ਨੂੰ ਯਹੋਵਾਹ ਤੋਂ ਦਿਲਾਸਾ ਮਿਲਿਆ ਸੀ । 
ਯਹੋਵਾਹ “ ਰਿਦੇ ਨੂੰ ਵੇਖਦਾ ਹੈ , ” ਇਸ ਲਈ ਜਦੋਂ ਯਹੋਵਾਹ ਨੇ ਦਾਊਦ ਨੂੰ ਇਸਰਾਏਲ ਦਾ ਰਾਜਾ ਚੁਣਿਆ , ਤਾਂ ਉਹ ਜਾਣਦਾ ਸੀ ਕਿ ਉਹ ਦਿਲ ਦਾ ਚੰਗਾ ਹੈ ਅਤੇ ਤਨ - ਮਨ ਨਾਲ ਸੱਚੀ ਭਗਤੀ ਕਰਦਾ ਹੈ । 
( 1 ਸਮੂ . 
16 : 7 ; 2 ਸਮੂ . 
5 : 10 ) ਪਰ ਬਾਅਦ ਵਿਚ ਦਾਊਦ ਨੇ ਬਥ - ਸ਼ਬਾ ਨਾਲ ਵਿਭਚਾਰ ਕੀਤਾ ਅਤੇ ਉਸ ਦੇ ਪਤੀ ਨੂੰ ਮਾਰ ਕੇ ਆਪਣਾ ਪਾਪ ਲੁਕਾਉਣ ਦੀ ਕੋਸ਼ਿਸ਼ ਕੀਤੀ । 
ਜਦੋਂ ਦਾਊਦ ਨੂੰ ਅਹਿਸਾਸ ਹੋਇਆ ਕਿ ਉਸ ਨੇ ਕਿੰਨਾ ਗੰਭੀਰ ਪਾਪ ਕੀਤਾ ਸੀ , ਤਾਂ ਉਸ ਨੇ ਯਹੋਵਾਹ ਨੂੰ ਪ੍ਰਾਰਥਨਾ ਕੀਤੀ : “ ਆਪਣੀ ਕਿਰਪਾ ਦੇ ਅਨੁਸਾਰ ਮੇਰੇ ਉੱਤੇ ਦਯਾ ਕਰ , ਆਪਣੀਆਂ ਰਹਮਤਾਂ ਦੀ ਰੇਲ ਪੇਲ ਅਨੁਸਾਰ ਮੇਰੇ ਅਪਰਾਧ ਮਿਟਾ ਦੇਹ ! 
ਮੇਰੀ ਬਦੀ ਤੋਂ ਮੈਨੂੰ ਚੰਗੀ ਤਰਾਂ ਧੋ , ਅਤੇ ਮੇਰੇ ਪਾਪ ਤੋਂ ਮੈਨੂੰ ਸ਼ੁੱਧ ਕਰ , ਕਿਉਂ ਜੋ ਮੈਂ ਆਪਣੇ ਅਪਰਾਧ ਜਾਣਦਾ ਹਾਂ , ਅਤੇ ਮੇਰਾ ਪਾਪ ਸਦਾ ਮੇਰੇ ਸਾਹਮਣੇ ਹੈ । ” 
( ਜ਼ਬੂ . 
51 : 1 - 3 ) ਦਾਊਦ ਨੇ ਦਿਲੋਂ ਤੋਬਾ ਕੀਤੀ ਤੇ ਯਹੋਵਾਹ ਨੇ ਉਸ ਨੂੰ ਮਾਫ਼ ਕਰ ਦਿੱਤਾ , ਪਰ ਦਾਊਦ ਨੂੰ ਆਪਣੀ ਗ਼ਲਤੀ ਦੇ ਅੰਜਾਮ ਭੁਗਤਣੇ ਪਏ । 
( 2 ਸਮੂ . 
12 : 9 - 12 ) ਫਿਰ ਵੀ ਯਹੋਵਾਹ ਦੀ ਦਇਆ ਕਾਰਨ ਉਸ ਦੇ ਇਸ ਨਿਮਰ ਸੇਵਕ ਨੂੰ ਦਿਲਾਸਾ ਮਿਲਿਆ । 
ਯਿਸੂ ਦੀ ਮੌਤ ਤੋਂ ਕੁਝ ਚਿਰ ਪਹਿਲਾਂ ਯਹੋਵਾਹ ਨੇ ਉਸ ਨੂੰ ਕਿਹੜੀ ਮਦਦ ਦਿੱਤੀ ? 
ਧਰਤੀ ’ ਤੇ ਯਿਸੂ ਨੂੰ ਕਈ ਅਜ਼ਮਾਇਸ਼ਾਂ ਸਹਿਣੀਆਂ ਪਈਆਂ । 
ਪਰਮੇਸ਼ੁਰ ਨੇ ਉਨ੍ਹਾਂ ਅਜ਼ਮਾਇਸ਼ਾਂ ਨੂੰ ਯਿਸੂ ਉੱਤੇ ਆਉਣ ਦਿੱਤਾ ਅਤੇ ਯਿਸੂ ਨੇ ਆਪਣੀ ਵਫ਼ਾਦਾਰੀ ਬਣਾਈ ਰੱਖੀ ਕਿਉਂਕਿ ਉਸ ਨੂੰ ਹਮੇਸ਼ਾ ਯਹੋਵਾਹ ਉੱਤੇ ਭਰੋਸਾ ਸੀ ਅਤੇ ਉਹ ਉਸ ਦੀ ਹਕੂਮਤ ਦਾ ਪੱਖ ਲੈਂਦਾ ਸੀ । 
ਇੱਥੋਂ ਤਕ ਕਿ ਆਪਣੇ ਫੜਵਾਏ ਜਾਣ ਅਤੇ ਸੂਲੀ ’ ਤੇ ਟੰਗੇ ਜਾਣ ਤੋਂ ਕੁਝ ਚਿਰ ਪਹਿਲਾਂ ਯਿਸੂ ਨੇ ਯਹੋਵਾਹ ਨੂੰ ਪ੍ਰਾਰਥਨਾ ਵਿਚ ਕਿਹਾ : “ ਮੇਰੀ ਮਰਜ਼ੀ ਨਹੀਂ ਪਰ ਤੇਰੀ ਹੋਵੇ । ” 
ਫਿਰ ਇਕ ਦੂਤ ਨੇ ਆ ਕੇ ਉਸ ਨੂੰ ਹੌਸਲਾ ਦਿੱਤਾ । 
ਪਰਮੇਸ਼ੁਰ ਨੇ ਐਨ ਸਹੀ ਸਮੇਂ ਤੇ ਯਿਸੂ ਨੂੰ ਦਿਲਾਸਾ , ਤਾਕਤ ਅਤੇ ਸਹਾਰਾ ਦਿੱਤਾ ਜਿਸ ਦੀ ਉਸ ਨੂੰ ਲੋੜ ਸੀ । 
ਵਫ਼ਾਦਾਰੀ ਰੱਖਣ ਕਰਕੇ ਜੇ ਸਾਨੂੰ ਮੌਤ ਦਾ ਵੀ ਸਾਮ੍ਹਣਾ ਕਰਨਾ ਪਿਆ , ਤਾਂ ਪਰਮੇਸ਼ੁਰ ਸਾਡੀ ਕਿਵੇਂ ਮਦਦ ਕਰ ਸਕਦਾ ਹੈ ? 
ਜੇ ਸਾਨੂੰ ਆਪਣੀ ਨਿਹਚਾ ਕਰਕੇ ਮੌਤ ਦਾ ਸਾਮ੍ਹਣਾ ਕਰਨਾ ਪਿਆ , ਉਦੋਂ ਵੀ ਵਫ਼ਾਦਾਰੀ ਬਣਾਈ ਰੱਖਣ ਵਿਚ ਯਹੋਵਾਹ ਸਾਡੀ ਮਦਦ ਕਰ ਸਕਦਾ ਹੈ ਤੇ ਉਹ ਕਰੇਗਾ ਵੀ । 
ਇਸ ਤੋਂ ਇਲਾਵਾ ਸਾਨੂੰ ਦੁਬਾਰਾ ਜੀ ਉੱਠਣ ਦੀ ਉਮੀਦ ਤੋਂ ਵੀ ਦਿਲਾਸਾ ਮਿਲਦਾ ਹੈ । 
ਅਸੀਂ ਉਸ ਦਿਨ ਦੀ ਬੇਸਬਰੀ ਨਾਲ ਉਡੀਕ ਕਰਦੇ ਹਾਂ ਜਦੋਂ ਆਖ਼ਰੀ ਦੁਸ਼ਮਣ ਮੌਤ ਦਾ “ ਨਾਸ ” ਕੀਤਾ ਜਾਵੇਗਾ । 
ਪਰਮੇਸ਼ੁਰ ਦੇ ਜਿਨ੍ਹਾਂ ਵਫ਼ਾਦਾਰ ਸੇਵਕਾਂ ਅਤੇ ਹੋਰਨਾਂ ਲੋਕਾਂ ਦੀ ਮੌਤ ਹੋ ਚੁੱਕੀ ਹੈ , ਯਹੋਵਾਹ ਉਨ੍ਹਾਂ ਨੂੰ ਕਦੇ ਨਹੀਂ ਭੁੱਲਦਾ ਤੇ ਉਨ੍ਹਾਂ ਨੂੰ ਜ਼ਰੂਰ ਜੀਉਂਦੇ ਕਰੇਗਾ । 
ਇਸ ਵਾਅਦੇ ਉੱਤੇ ਵਿਸ਼ਵਾਸ ਕਰਨ ਨਾਲ ਸਾਨੂੰ ਦਿਲਾਸਾ ਮਿਲੇਗਾ ਅਤੇ ਸਤਾਹਟਾਂ ਸਹਿੰਦੇ ਸਮੇਂ ਸਾਡੀ ਉਮੀਦ ਹੋਰ ਵੀ ਪੱਕੀ ਹੋਵੇਗੀ । 
ਕਿਸੇ ਅਜ਼ੀਜ਼ ਦੀ ਮੌਤ ਹੋਣ ਤੇ ਯਹੋਵਾਹ ਸਾਨੂੰ ਕਿਵੇਂ ਦਿਲਾਸਾ ਦੇ ਸਕਦਾ ਹੈ ? 
ਇਹ ਜਾਣ ਕੇ ਸਾਨੂੰ ਕਿੰਨਾ ਦਿਲਾਸਾ ਮਿਲਦਾ ਹੈ ਕਿ ਮੌਤ ਦੀ ਨੀਂਦ ਸੁੱਤੇ ਸਾਡੇ ਅਜ਼ੀਜ਼ਾਂ ਨੂੰ ਨਵੀਂ ਸ਼ਾਨਦਾਰ ਦੁਨੀਆਂ ਵਿਚ ਦੁਬਾਰਾ ਜੀਉਂਦਾ ਕੀਤਾ ਜਾਵੇਗਾ । 
ਫਿਰ ਉਨ੍ਹਾਂ ਨੂੰ ਕਦੇ ਕੋਈ ਦੁੱਖ ਨਹੀਂ ਸਹਿਣਾ ਪਵੇਗਾ ! 
ਦੁਸ਼ਟ ਦੁਨੀਆਂ ਦੇ ਅੰਤ ਵਿੱਚੋਂ ਬਚੇ ਯਹੋਵਾਹ ਦੇ ਸੇਵਕਾਂ ਦੀ “ ਵੱਡੀ ਭੀੜ ” ਲਈ ਕਿੰਨਾ ਵੱਡਾ ਸਨਮਾਨ ਹੋਵੇਗਾ ਕਿ ਉਹ ਧਰਤੀ ਉੱਤੇ ਜੀ ਉੱਠੇ ਲੋਕਾਂ ਦਾ ਸੁਆਗਤ ਕਰਨਗੇ ਅਤੇ ਉਨ੍ਹਾਂ ਨੂੰ ਸਿੱਖਿਆ ਦੇਣਗੇ ! — ਪਰ . 
7 : 9 , 10 . 
ਪਰਮੇਸ਼ੁਰ ਦੀਆਂ ਬਾਹਾਂ ਦਾ ਸਹਾਰਾ ਲਓ 
18 , 19 . 
ਸਤਾਹਟਾਂ ਸਹਿੰਦੇ ਸਮੇਂ ਪਰਮੇਸ਼ੁਰ ਦੇ ਸੇਵਕਾਂ ਨੂੰ ਕਿਵੇਂ ਦਿਲਾਸਾ ਮਿਲਿਆ ? 
ਮੂਸਾ ਨੇ ਹੌਸਲਾ ਅਤੇ ਦਿਲਾਸਾ ਦੇਣ ਵਾਲੇ ਗੀਤ ਵਿਚ ਇਸਰਾਏਲ ਦੇ ਲੋਕਾਂ ਨੂੰ ਭਰੋਸਾ ਦਿਵਾਇਆ : “ ਤੇਰੀ ਸ਼ਰਨ ਅਨਾਦੀ ਪਰਮੇਸ਼ੁਰ ਹੈ , ਤੇਰਾ ਸਹਾਰਾ ਉਸ ਦੀਆਂ ਅਨੰਤ ਕਾਲ ਤਕ ਰਹਿਣ ਵਾਲੀਆਂ ਬਾਹਾਂ ਹਨ । ” 
( ਵਿਵ . 
33 : 27 , CL ) ਬਾਅਦ ਵਿਚ ਸਮੂਏਲ ਨਬੀ ਨੇ ਇਸਰਾਏਲੀਆਂ ਨੂੰ ਕਿਹਾ : “ ਯਹੋਵਾਹ ਦੇ ਮਗਰੋਂ ਲਾਂਭੇ ਨਾ ਹਟੋ ਸਗੋਂ ਆਪਣੇ ਸਾਰੇ ਮਨਾਂ ਨਾਲ ਯਹੋਵਾਹ ਦੀ ਉਪਾਸਨਾ ਕਰੋ । . . . 
ਕਿਉਂ ਜੋ ਯਹੋਵਾਹ ਆਪਣੇ ਵੱਡੇ ਨਾਮ ਦੇ ਲਈ ਆਪਣੀ ਪਰਜਾ ਦਾ ਤਿਆਗ ਨਾ ਕਰੇਗਾ । ” 
( 1 ਸਮੂ . 
12 : 20 - 22 ) ਜਿੰਨਾ ਚਿਰ ਅਸੀਂ ਯਹੋਵਾਹ ਦੀ ਵਫ਼ਾਦਾਰੀ ਨਾਲ ਸੇਵਾ ਕਰਦੇ ਰਹਾਂਗੇ , ਯਹੋਵਾਹ ਸਾਨੂੰ ਕਦੇ ਵੀ ਤਿਆਗੇਗਾ ਨਹੀਂ । 
ਉਹ ਸਾਨੂੰ ਹਮੇਸ਼ਾ ਲੋੜੀਂਦੀ ਮਦਦ ਦਿੰਦਾ ਰਹੇਗਾ । 
ਇਨ੍ਹਾਂ ਆਖ਼ਰੀ ਦਿਨਾਂ ਵਿਚ ਪਰਮੇਸ਼ੁਰ ਆਪਣੇ ਲੋਕਾਂ ਨੂੰ ਮਦਦ ਅਤੇ ਦਿਲਾਸਾ ਦੇ ਰਿਹਾ ਹੈ । 
ਪਿਛਲੇ 100 ਸਾਲਾਂ ਤੋਂ ਵੀ ਜ਼ਿਆਦਾ ਦੁਨੀਆਂ ਭਰ ਵਿਚ ਹਜ਼ਾਰਾਂ ਹੀ ਭੈਣਾਂ - ਭਰਾਵਾਂ ਨੂੰ ਯਹੋਵਾਹ ਦੀ ਸੇਵਾ ਕਰਨ ਕਰਕੇ ਸਤਾਇਆ ਗਿਆ ਹੈ ਅਤੇ ਜੇਲ੍ਹਾਂ ਵਿਚ ਸੁੱਟਿਆ ਗਿਆ ਹੈ । 
ਉਨ੍ਹਾਂ ਦੇ ਤਜਰਬਿਆਂ ਤੋਂ ਸਾਬਤ ਹੁੰਦਾ ਹੈ ਕਿ ਅਜ਼ਮਾਇਸ਼ਾਂ ਦੀਆਂ ਘੜੀਆਂ ਵਿਚ ਯਹੋਵਾਹ ਆਪਣੇ ਸੇਵਕਾਂ ਨੂੰ ਵਾਕਈ ਦਿਲਾਸਾ ਦਿੰਦਾ ਹੈ । 
ਮਿਸਾਲ ਲਈ , ਸਾਬਕਾ ਸੋਵੀਅਤ ਸੰਘ ਵਿਚ ਇਕ ਭਰਾ ਨੂੰ ਉਸ ਦੀ ਨਿਹਚਾ ਕਰਕੇ 23 ਸਾਲਾਂ ਤਕ ਜੇਲ੍ਹ ਵਿਚ ਰਹਿਣਾ ਪਿਆ । 
ਫਿਰ ਵੀ ਕਿਸੇ ਨਾ ਕਿਸੇ ਤਰੀਕੇ ਰਾਹੀਂ ਉਸ ਤਕ ਬਾਈਬਲ - ਆਧਾਰਿਤ ਸਾਹਿੱਤ ਪਹੁੰਚਾਇਆ ਗਿਆ , ਤਾਂਕਿ ਉਸ ਨੂੰ ਹੌਸਲਾ ਤੇ ਦਿਲਾਸਾ ਮਿਲ ਸਕੇ । 
ਉਸ ਨੇ ਕਿਹਾ : “ ਉਨ੍ਹਾਂ ਸਾਰੇ ਸਾਲਾਂ ਦੌਰਾਨ ਮੈਂ ਯਹੋਵਾਹ ਉੱਤੇ ਭਰੋਸਾ ਕਰਨਾ ਸਿੱਖਿਆ ਅਤੇ ਉਸ ਤੋਂ ਮੈਨੂੰ ਤਾਕਤ ਮਿਲੀ । ” — 1 ਪਤਰਸ 5 : 6 , 7 ਪੜ੍ਹੋ । 
ਅਸੀਂ ਕਿਉਂ ਭਰੋਸਾ ਰੱਖ ਸਕਦੇ ਹਾਂ ਕਿ ਯਹੋਵਾਹ ਸਾਨੂੰ ਕਦੇ ਤਿਆਗੇਗਾ ਨਹੀਂ ? 
ਸਾਡੇ ਉੱਤੇ ਭਾਵੇਂ ਜਿਹੜੀ ਮਰਜ਼ੀ ਅਜ਼ਮਾਇਸ਼ ਆ ਜਾਵੇ , ਸਾਡੇ ਲਈ ਜ਼ਬੂਰਾਂ ਦੇ ਲਿਖਾਰੀ ਦੇ ਇਹ ਹੌਸਲਾ ਵਧਾਉਣ ਵਾਲੇ ਸ਼ਬਦਾਂ ਨੂੰ ਚੇਤੇ ਰੱਖਣਾ ਚੰਗਾ ਹੋਵੇਗਾ : “ ਯਹੋਵਾਹ ਤਾਂ ਆਪਣੀ ਪਰਜਾ ਨੂੰ ਨਾ ਛੱਡੇਗਾ । ” 
( ਜ਼ਬੂ . 
94 : 14 ) ਇਹ ਠੀਕ ਹੈ ਕਿ ਸਾਨੂੰ ਖ਼ੁਦ ਨੂੰ ਦਿਲਾਸੇ ਦੀ ਲੋੜ ਪੈਂਦੀ ਹੈ , ਫਿਰ ਵੀ ਸਾਨੂੰ ਦੂਸਰਿਆਂ ਨੂੰ ਦਿਲਾਸਾ ਦੇਣ ਦਾ ਵੱਡਾ ਸਨਮਾਨ ਮਿਲਿਆ ਹੈ । 
ਅਗਲੇ ਲੇਖ ਵਿਚ ਅਸੀਂ ਦੇਖਾਂਗੇ ਕਿ ਅਸੀਂ ਇਸ ਦੁੱਖਾਂ ਭਰੀ ਦੁਨੀਆਂ ਵਿਚ ਲੋਕਾਂ ਨੂੰ ਕਿਵੇਂ ਹੌਸਲਾ ਦੇ ਸਕਦੇ ਹਾਂ । 
ਤੁਸੀਂ ਕਿਵੇਂ ਜਵਾਬ ਦਿਓਗੇ ? 
• ਕਿਹੜੀਆਂ ਕੁਝ ਗੱਲਾਂ ਸਾਨੂੰ ਦੁਖੀ ਕਰ ਸਕਦੀਆਂ ਹਨ ? 
• ਯਹੋਵਾਹ ਆਪਣੇ ਸੇਵਕਾਂ ਨੂੰ ਕਿਵੇਂ ਦਿਲਾਸਾ ਦਿੰਦਾ ਹੈ ? 
• ਜੇ ਸਾਨੂੰ ਮੌਤ ਦਾ ਸਾਮ੍ਹਣਾ ਕਰਨਾ ਪਿਆ , ਤਾਂ ਕਿਹੜੀ ਗੱਲ ਸਾਨੂੰ ਦਿਲਾਸਾ ਦੇ ਸਕਦੀ ਹੈ ? 
[ ਸਫ਼ਾ 25 ਉੱਤੇ ਡੱਬੀ / ਤਸਵੀਰਾਂ ] 
ਹੇਠਾਂ ਦੱਸੀਆਂ ਚੀਜ਼ਾਂ ਉੱਤੇ ਅਸਰ ਕਰਨ ਵਾਲੀਆਂ ਗੱਲਾਂ ਨਾਲ ਕਿਵੇਂ ਸਿੱਝੀਏ 
▪ ਦਿਲ ਜ਼ਬੂ . 
147 : 3 ; 1 ਯੂਹੰ . 
3 : 19 - 22 ; 5 : 14 , 15 
▪ ਮਨ ਜ਼ਬੂ . 
94 : 19 ; ਫ਼ਿਲਿ . 
4 : 6 , 7 
▪ ਭਾਵਨਾਵਾਂ ਕੂਚ 14 : 13 , 14 ; ਬਿਵ . 
31 : 6 
▪ ਸਿਹਤ 2 ਕੁਰਿੰ . 
4 : 8 , 9 
▪ ਨਿਹਚਾ ਜ਼ਬੂ . 
145 : 14 ; ਯਾਕੂ . 
5 : 14 , 15 

ਹੋਰ ਇਨਸਾਫ਼ ਕਰਨ ਦੇ ਸੁਝਾਅ 
ਸਾਡਾ ਸ੍ਰਿਸ਼ਟੀਕਰਤਾ ਚਾਹੁੰਦਾ ਹੈ ਕਿ ਅਸੀਂ ਖ਼ੁਸ਼ ਹੋਈਏ , ਮਨ ਦੀ ਸ਼ਾਂਤੀ ਪਾਈਏ ਅਤੇ ਦੂਜਿਆਂ ਦੀ ਖ਼ੁਸ਼ੀ ਨੂੰ ਵਧਾਈਏ । 
ਇਸ ਲਈ ਉਹ ਸਾਨੂੰ ਕਹਿੰਦਾ ਹੈ : ‘ ਇਨਸਾਫ਼ ਕਰ , ਦਯਾ ਨਾਲ ਪ੍ਰੇਮ ਰੱਖ । ’ 
( ਮੀਕਾਹ 6 : 8 ) ਅਸੀਂ ਇਹ ਕਿੱਦਾਂ ਕਰ ਸਕਦੇ ਹਾਂ ? 
ਸਾਨੂੰ ਆਪਣੇ ਵਿਚ ਉਹ ਗੁਣ ਪੈਦਾ ਕਰਨ ਦੀ ਲੋੜ ਹੈ ਜੋ ਸਾਨੂੰ ਅਨਿਆਂ ਕਰਨ ਤੋਂ ਰੋਕਦੇ ਹਨ । 
ਗੌਰ ਕਰੋ ਕਿ ਇਸ ਤਰ੍ਹਾਂ ਕਰਨ ਵਿਚ ਬਾਈਬਲ ਸਾਡੀ ਕਿਵੇਂ ਮਦਦ ਕਰ ਸਕਦੀ ਹੈ । 
ਲਾਲਚ ਕਰਨਾ ਛੱਡੋ । 
ਲਾਲਚ ਛੱਡਣ ਦਾ ਸਭ ਤੋਂ ਵਧੀਆ ਤਰੀਕਾ ਹੈ ਕਿ ਅਸੀਂ ਆਪਣੇ ਵਿਚ ਪਿਆਰ ਪੈਦਾ ਕਰੀਏ । 
ਇਹ ਰੋਮਾਂਟਿਕ ਪਿਆਰ ਨਹੀਂ ਹੈ , ਸਗੋਂ ਉਹ ਪਿਆਰ ਹੈ ਜਿਸ ਕਾਰਨ ਅਸੀਂ ਆਪਾ ਵਾਰਨ ਲਈ ਤਿਆਰ ਹੋ ਜਾਂਦੇ ਹਾਂ । 
1 ਕੁਰਿੰਥੀਆਂ 13 : 4 , 5 ਕਹਿੰਦਾ ਹੈ ਕਿ ਅਜਿਹਾ ‘ ਪਿਆਰ ਦਿਆਲੂ ਹੈ ’ ਅਤੇ “ ਆਪਣੇ ਬਾਰੇ ਹੀ ਨਹੀਂ ਸੋਚਦਾ । ” 
ਇਸ ਤੋਂ ਇਲਾਵਾ , ਇਹ ਪਿਆਰ ਸਿਰਫ਼ ਪਰਿਵਾਰ ਜਾਂ ਦੋਸਤਾਂ - ਮਿੱਤਰਾਂ ਨਾਲ ਹੀ ਨਹੀਂ ਕੀਤਾ ਜਾਂਦਾ । 
ਯਿਸੂ ਨੇ ਪੁੱਛਿਆ : “ ਜੇ ਤੁਸੀਂ ਸਿਰਫ਼ ਉਨ੍ਹਾਂ ਨਾਲ ਹੀ ਪਿਆਰ ਕਰਦੇ ਹੋ ਜੋ ਤੁਹਾਡੇ ਨਾਲ ਪਿਆਰ ਕਰਦੇ ਹਨ , ਤਾਂ ਕੀ ਤੁਹਾਨੂੰ ਕੋਈ ਇਨਾਮ ਮਿਲੇਗਾ ? ” 
ਇਹ ਪੁੱਛਣ ਤੋਂ ਬਾਅਦ ਉਸ ਨੇ ਕਿਹਾ ਕਿ ਰੱਬ ਨੂੰ ਨਾ ਮੰਨਣ ਵਾਲੇ ਲੋਕ ਵੀ ਉਨ੍ਹਾਂ ਨਾਲ ਪਿਆਰ ਕਰਦੇ ਹਨ ਜੋ ਉਨ੍ਹਾਂ ਨੂੰ ਪਿਆਰ ਕਰਦੇ ਹਨ । — ਮੱਤੀ 5 : 46 . 
ਪੱਖਪਾਤ ਕਰਨਾ ਛੱਡੋ । 
ਰਸੂਲਾਂ ਦੇ ਕੰਮ 10 : 34 , 35 ਕਹਿੰਦਾ ਹੈ : “ ਪਰਮੇਸ਼ੁਰ ਕਿਸੇ ਨਾਲ ਪੱਖਪਾਤ ਨਹੀਂ ਕਰਦਾ , ਪਰ ਹਰ ਕੌਮ ਵਿਚ ਜਿਹੜਾ ਵੀ ਇਨਸਾਨ ਉਸ ਤੋਂ ਡਰਦਾ ਹੈ ਅਤੇ ਸਹੀ ਕੰਮ ਕਰਦਾ ਹੈ , ਪਰਮੇਸ਼ੁਰ ਉਸ ਨੂੰ ਕਬੂਲ ਕਰਦਾ ਹੈ । ” 
ਪਰਮੇਸ਼ੁਰ ਲੋਕਾਂ ਦਾ ਇਨਸਾਫ਼ ਇਸ ਆਧਾਰ ’ ਤੇ ਨਹੀਂ ਕਰਦਾ ਕਿ ਉਹ ਕਿਸ ਨਸਲ ਦੇ ਹਨ , ਸਮਾਜ ਵਿਚ ਉਨ੍ਹਾਂ ਦੀ ਹੈਸੀਅਤ ਕੀ ਹੈ ਜਾਂ ਉਹ ਆਦਮੀ ਹੈ ਜਾਂ ਔਰਤ । 
ਉਸ ਦੀਆਂ ਨਜ਼ਰਾਂ ਵਿਚ “ ਨਾ ਤਾਂ ਕੋਈ ਯਹੂਦੀ ਹੈ , ਨਾ ਯੂਨਾਨੀ , ਨਾ ਗ਼ੁਲਾਮ , ਨਾ ਆਜ਼ਾਦ , ਨਾ ਆਦਮੀ ਅਤੇ ਨਾ ਤੀਵੀਂ । ” 
ਜਦੋਂ ਅਸੀਂ ਪਰਮੇਸ਼ੁਰ ਦੀ ਰੀਸ ਕਰਦੇ ਹਾਂ , ਤਾਂ ਅਸੀਂ ਪੱਖਪਾਤ ਕਰਨਾ ਛੱਡ ਸਕਦੇ ਹਾਂ । 
ਅਮਰੀਕਾ ਵਿਚ ਰਹਿਣ ਵਾਲੀ ਡੋਰਥੀ ਦੀ ਮਿਸਾਲ ਉੱਤੇ ਗੌਰ ਕਰੋ । 
ਡੋਰਥੀ ਨਸਲੀ ਪੱਖਪਾਤ ਹੋਣ ਕਰਕੇ ਇੰਨੀ ਪਰੇਸ਼ਾਨ ਸੀ ਕਿ ਉਹ ਕ੍ਰਾਂਤੀਕਾਰੀ ਬਣਨਾ ਚਾਹੁੰਦੀ ਸੀ ਤਾਂਕਿ ਉਹ ਕਾਲੇ ਲੋਕਾਂ ਨਾਲ ਹੋ ਰਹੀ ਬੇਇਨਸਾਫ਼ੀ ਤੋਂ ਬਚਾ ਸਕੇ । 
ਉਸ ਸਮੇਂ ਦੌਰਾਨ ਉਹ ਯਹੋਵਾਹ ਦੇ ਗਵਾਹਾਂ ਦੀ ਮੀਟਿੰਗ ਵਿਚ ਗਈ ਅਤੇ ਕਾਲੇ ਤੇ ਗੋਰੇ ਲੋਕਾਂ ਦਾ ਪਿਆਰ ਦੇਖ ਕੇ ਉਸ ਉੱਤੇ ਬਹੁਤ ਡੂੰਘਾ ਅਸਰ ਪਿਆ । 
ਥੋੜ੍ਹੇ ਸਮੇਂ ਵਿਚ ਉਸ ਨੇ ਸਿੱਖਿਆ ਕਿ ਸਿਰਫ਼ ਰੱਬ ਹੀ ਲੋਕਾਂ ਦੇ ਦਿਲਾਂ ਨੂੰ ਬਦਲ ਸਕਦਾ ਹੈ । 
ਜਦੋਂ ਉਸ ਨੇ ਗੋਰੇ ਗਵਾਹਾਂ ਦਾ ਪਿਆਰ ਦੇਖਿਆ , ਤਾਂ ਉਸ ਨੇ ਕਿਹਾ ਕਿ ਇਸ ਤੋਂ ਪਹਿਲਾਂ ਉਹ “ ਕ੍ਰਾਂਤੀ ਨੂੰ ਫੈਲਾਉਣ ਲਈ ਬਿਨਾਂ ਝਿਜਕ ਗੋਰਿਆਂ ਨੂੰ ਮਾਰ ਸਕਦੀ ਸੀ । ” 
ਪਰ ਗਵਾਹਾਂ ਦਾ ਪਿਆਰ ਦੇਖ ਕੇ ਉਹ ਇੰਨੀ “ ਪ੍ਰਭਾਵਿਤ ” ਹੋਈ ਕਿ ਉਹ ਆਪਣੇ ਹੰਝੂ ਨਾ ਰੋਕ ਸਕੀ । 
ਸਮਾਜ - ਵਿਰੋਧੀ ਰਵੱਈਏ ਨੂੰ ਛੱਡਣਾ । 
ਮਸੀਹੀ ਬਣਨ ਤੋਂ ਪਹਿਲਾਂ ਯਿਸੂ ਦੇ ਕੁਝ ਮੁਢਲੇ ਚੇਲੇ ਸ਼ਰਾਬੀ , ਦੂਸਰਿਆਂ ਨੂੰ ਲੁੱਟਣ ਵਾਲੇ , ਰੰਗਰਲੀਆਂ ਮਨਾਉਣ ਵਾਲੇ ਅਤੇ ਗਾਲ਼ਾਂ ਕੱਢਣ ਵਾਲੇ ਸਨ । 
ਪਰ ਪਰਮੇਸ਼ੁਰ ਦੀ ਮਦਦ ਨਾਲ ਉਨ੍ਹਾਂ ਨੇ ਇਹ ਔਗੁਣ ਛੱਡ ਕੇ ਆਪਣੇ ਵਿਚ ਪਿਆਰ , ਦਇਆ ਤੇ ਭਲਾਈ ਵਰਗੇ ਗੁਣ ਪੈਦਾ ਕੀਤੇ । 
ਇਸੇ ਤਰ੍ਹਾਂ ਅੱਜ ਵੀ ਲੱਖਾਂ ਹੀ ਲੋਕਾਂ ਨੇ ਰੱਬ ਵੱਲ ਮੁੜ ਕੇ ਆਪਣੀ ਜ਼ਿੰਦਗੀ ਵਿਚ ਵਧੀਆ ਤਬਦੀਲੀਆਂ ਕੀਤੀਆਂ ਹਨ । 
ਅਜ਼ਰਬਾਈਜਨ ਵਿਚ ਰਹਿਣ ਵਾਲੇ ਫੀਰੋਦੀਨ ਦੀ ਮਿਸਾਲ ਉੱਤੇ ਗੌਰ ਕਰੋ । 
ਫੀਰੋਦੀਨ ਦਾ ਪਾਲਣ - ਪੋਸ਼ਣ ਅਨਾਥ - ਆਸ਼ਰਮ ਵਿਚ ਹੋਇਆ ਸੀ ਜਿੱਥੇ ਉਹ ਦੂਸਰੇ ਮੁੰਡਿਆਂ ਨਾਲ ਲੜਦਾ ਰਹਿੰਦਾ ਸੀ । 
ਵੱਡਾ ਹੋ ਕੇ ਉਹ ਮੁੱਕੇਬਾਜ਼ੀ ਸਿਖਾਉਣ ਲੱਗ ਪਿਆ । 
ਉਹ ਕਹਿੰਦਾ ਹੈ : “ ਮੈਂ ਬਦਤਮੀਜ਼ , ਜ਼ਾਲਮ ਅਤੇ ਹਿੰਸਕ ਸੀ । 
ਜੇ ਖਾਣੇ ਦੇ ਸਮੇਂ ਮੇਰੀ ਪਤਨੀ ਜ਼ਾਹਰਾ ਕੋਈ ਚੀਜ਼ ਭੁੱਲ ਜਾਂਦੀ ਸੀ , ਇੱਥੋਂ ਤਕ ਕਿ ਟੂਥਪਿਕ ਵੀ , ਤਾਂ ਮੈਂ ਉਸ ਨੂੰ ਮਾਰਦਾ - ਕੁੱਟਦਾ ਸੀ । 
ਜੇ ਅਸੀਂ ਦੋਵੇਂ ਜਣੇ ਇਕੱਠੇ ਬਾਹਰ ਜਾਂਦੇ ਸੀ ਤੇ ਕੋਈ ਮੇਰੀ ਪਤਨੀ ਵੱਲ ਦੇਖਦਾ ਸੀ , ਤਾਂ ਮੈਂ ਉਸ ਨੂੰ ਵੀ ਕੁੱਟਣ ਲੱਗ ਪੈਂਦਾ ਸੀ ! ” 
ਇਕ ਦਿਨ ਫੀਰੋਦੀਨ ਦੇ ਦਿਲ ਨੂੰ ਇਹ ਗੱਲ ਛੂਹ ਗਈ ਜਦੋਂ ਉਸ ਨੇ ਸਿੱਖਿਆ ਕਿ ਯਿਸੂ ਨੇ ਪਰਮੇਸ਼ੁਰ ਨੂੰ ਕਿਹਾ ਕਿ ਉਹ ਉਨ੍ਹਾਂ ਸਿਪਾਹੀਆਂ ਨੂੰ ਮਾਫ਼ ਕਰ ਦੇਵੇ ਜਿਨ੍ਹਾਂ ਨੇ ਉਸ ਨੂੰ ਸੂਲ਼ੀ ’ ਤੇ ਟੰਗਿਆ ਸੀ । 
ਉਸ ਨੇ ਸੋਚਿਆ ਕਿ ‘ ਸਿਰਫ਼ ਪਰਮੇਸ਼ੁਰ ਦਾ ਪੁੱਤਰ ਹੀ ਇੱਦਾਂ ਕਰ ਸਕਦਾ ਹੈ । ’ 
ਇਸ ਤੋਂ ਬਾਅਦ ਉਹ ਪਰਮੇਸ਼ੁਰ ਬਾਰੇ ਹੋਰ ਸਿੱਖਣਾ ਚਾਹੁੰਦਾ ਸੀ । 
ਜਦੋਂ ਯਹੋਵਾਹ ਦੇ ਗਵਾਹਾਂ ਨੇ ਉਸ ਨੂੰ ਬਾਈਬਲ ਸਟੱਡੀ ਕਰਨ ਲਈ ਕਿਹਾ , ਤਾਂ ਉਹ ਝੱਟ ਰਾਜ਼ੀ ਹੋ ਗਿਆ । 
ਜਲਦੀ ਹੀ ਉਹ ਆਪਣਾ ਸੁਭਾਅ ਬਦਲਣ ਲੱਗ ਪਿਆ । 
ਉਹ ਜ਼ਾਹਰਾ ਨਾਲ ਸਹੀ ਤਰੀਕੇ ਨਾਲ ਪੇਸ਼ ਆਉਣ ਲੱਗ ਪਿਆ ਜਿਸ ਕਰਕੇ ਉਹ ਵੀ ਬਾਈਬਲ ਸਟੱਡੀ ਕਰਨ ਲੱਗ ਪਈ । 
ਅੱਜ ਉਹ ਦੋਵੇਂ ਜਣੇ ਮਿਲ ਕੇ ਪਰਮੇਸ਼ੁਰ ਦੀ ਭਗਤੀ ਕਰਦੇ ਹਨ । 
ਇਹ ਸੱਚ ਹੈ ਕਿ ਆਪਣੇ ਵਿਚ ਤਬਦੀਲੀਆਂ ਕਰਨ ਦਾ ਇਹ ਮਤਲਬ ਨਹੀਂ ਹੈ ਕਿ ਅਸੀਂ ਸਾਰੇ ਸੰਸਾਰ ਨੂੰ ਬਦਲ ਸਕਦੇ ਹਾਂ ! 
ਪਰ ਉਦੋਂ ਕੀ ਹੋਵੇਗਾ ਜਦੋਂ ਪਰਮੇਸ਼ੁਰ ਅਜਿਹੀ ਦੁਨੀਆਂ ਲਿਆਵੇਗਾ ਜਿੱਥੇ ਇਨਸਾਫ਼ ਦਾ ਬੋਲਬਾਲਾ ਹੋਵੇਗਾ ? 
ਇੱਦਾਂ ਕਰਨ ਲਈ ਉਸ ਕੋਲ ਤਾਕਤ ਹੈ ! 
ਪਿਛਲੇ ਲੇਖ ਦੇ ਸ਼ੁਰੂ ਵਿਚ 2 ਤਿਮੋਥਿਉਸ 3 : 1 - 4 ਦਾ ਹਵਾਲਾ ਦਿੱਤਾ ਗਿਆ ਸੀ ਜਿੱਥੇ ਪਹਿਲਾਂ ਹੀ ਦੱਸਿਆ ਗਿਆ ਸੀ ਕਿ ਸਾਡੇ ਸਮੇਂ ਦੇ ਲੋਕ ਕਿਸ ਤਰ੍ਹਾਂ ਦੇ ਹੋਣਗੇ । 
ਬਾਈਬਲ ਦੀਆਂ ਹੋਰ ਭਵਿੱਖਬਾਣੀਆਂ ਵਾਂਗ ਇਹ ਭਵਿੱਖਬਾਣੀ ਵੀ ਐਨ ਸਹੀ ਹੋ ਰਹੀ ਹੈ । 
ਬੇਇਨਸਾਫ਼ੀ ਖ਼ਤਮ ਕਰਨ ਦੇ ਪਰਮੇਸ਼ੁਰ ਦੇ ਵਾਅਦੇ ’ ਤੇ ਸਾਨੂੰ ਭਰੋਸਾ ਹੈ । 
ਇਹ ਸਾਡੀ ਕੋਈ ਗ਼ਲਤਫ਼ਹਿਮੀ ਨਹੀਂ ਹੈ ਕਿਉਂਕਿ ਪਰਮੇਸ਼ੁਰ ਆਪਣਾ ਮਕਸਦ ਜ਼ਰੂਰ ਪੂਰਾ ਕਰੇਗਾ । 
ਉਹ ਕਿਵੇਂ ? 
( g12 - E 05 ) 
[ ਸਫ਼ਾ 13 ਉੱਤੇ ਡੱਬੀ / ਤਸਵੀਰ ] 
ਹਾਇਡੀ ਦੀ ਇਨਸਾਫ਼ ਲਈ ਖੋਜ 
ਅਮਰੀਕਾ ਦੀ ਰਹਿਣ ਵਾਲੀ ਹਾਇਡੀ ਯਾਦ ਕਰਦੀ ਹੈ : “ ਮੈਂ ਨਸਲਵਾਦ , ਯੁੱਧ , ਗ਼ਰੀਬੀ ਅਤੇ ਹੋਰ ਬੇਇਨਸਾਫ਼ੀਆਂ ਕਰਕੇ ਪਰੇਸ਼ਾਨ ਸੀ ਤੇ ਮੈਂ ਇਸ ਦਾ ਹੱਲ ਲੱਭ ਰਹੀ ਸੀ । 
ਮੈਂ ਮਨੁੱਖੀ ਅਧਿਕਾਰਾਂ ਦੀ ਲਹਿਰ ਨਾਲ ਜੁੜਨ ਦੀ ਕੋਸ਼ਿਸ਼ ਕੀਤੀ ਤੇ ਫਿਰ ਬਾਅਦ ਵਿਚ ਇਕ ਸਿਆਸੀ ਪਾਰਟੀ ਨਾਲ ਜੁੜ ਗਈ । 
ਪਰ ਇਹ ਸਾਰੇ ਦੇ ਸਾਰੇ ਅਨਿਆਂ ਨੂੰ ਖ਼ਤਮ ਕਰਨ ਦੇ ਕਾਬਲ ਨਹੀਂ ਸਨ । 
“ ਮੈਨੂੰ ਲੱਗਾ ਕਿ ਬਹੁਤ ਵੱਡੇ ਬਦਲਾਅ ਦੀ ਲੋੜ ਸੀ ਤੇ ਉਸ ਸਮੇਂ ਚੱਲ ਰਹੇ ਹਿੱਪੀ ਅੰਦੋਲਨ ਤੋਂ ਉਮੀਦ ਦੀ ਕਿਰਨ ਨਜ਼ਰ ਆਉਣ ਲੱਗੀ । 
ਪਰ ਉਹ ਵੀ ਕੁਝ ਨਾ ਕਰ ਸਕੇ । 
ਮੈਂ ਦੇਖਿਆ ਕਿ ਸਮਾਜ ਨੂੰ ਬਦਲਣ ਦੀ ਬਜਾਇ ਜ਼ਿਆਦਾਤਰ ਹਿੱਪੀ ਸੈਕਸ , ਡ੍ਰੱਗਜ਼ ਤੇ ਰਾਕ ਐਂਡ ਰੋਲ ਸੰਗੀਤ ਵਿਚ ਦਿਲਚਸਪੀ ਰੱਖਦੇ ਸਨ । 
ਇਹ ਦੇਖ ਕੇ ਮੈਨੂੰ ਡਿਪਰੈਸ਼ਨ ਹੋ ਗਿਆ । 
ਫਿਰ ਮੇਰੀ ਮੁਲਾਕਾਤ ਇਕ ਯਹੋਵਾਹ ਦੀ ਗਵਾਹ ਨਾਲ ਹੋਈ । 
ਉਸ ਨੇ ਮੈਨੂੰ ਬਾਈਬਲ ਤੋਂ ਦਿਖਾਇਆ ਕਿ ਪਰਮੇਸ਼ੁਰ ਕਿਹੜੀਆਂ ਤਬਦੀਲੀਆਂ ਕਰਨ ਵਾਲਾ ਹੈ । 
ਮਿਸਾਲ ਲਈ , ਉਸ ਨੇ ਮੈਨੂੰ ਬਾਈਬਲ ਤੋਂ ਕੁਝ ਹਵਾਲੇ ਦਿਖਾਏ , ਜਿਵੇਂ ਪ੍ਰਕਾਸ਼ ਦੀ ਕਿਤਾਬ 21 : 3 , 4 . 
ਇਸ ਵਿਚ ਲਿਖਿਆ ਹੈ ਕਿ ਪਰਮੇਸ਼ੁਰ ਬੇਇਨਸਾਫ਼ੀ ਕਰਕੇ ਵਹਿੰਦੇ ਹੰਝੂਆਂ ਨੂੰ ਪੂੰਝੇਗਾ , ਸੋਗ , ਰੋਣਾ ਅਤੇ ਹਰ ਤਰ੍ਹਾਂ ਦੇ ਦੁੱਖ - ਦਰਦ ਨੂੰ ਖ਼ਤਮ ਕਰ ਦੇਵੇਗਾ । 
ਮੈਂ ਆਪਣੇ ਆਪ ਤੋਂ ਪੁੱਛਿਆ ‘ ਕੀ ਇਹ ਵਾਅਦੇ ਸੱਚ - ਮੁੱਚ ਪੂਰੇ ਹੋਣਗੇ ? ’ 
“ ਮੇਰੇ ਸਾਰੇ ਸ਼ੱਕ ਉਦੋਂ ਦੂਰ ਹੋ ਗਏ ਜਦੋਂ ਮੈਂ ਬਾਈਬਲ ਵਿੱਚੋਂ ਪਰਮੇਸ਼ੁਰ ਦੀ ਤਾਕਤ ਤੇ ਪਿਆਰ ਬਾਰੇ ਪੜ੍ਹਿਆ ਅਤੇ ਯਹੋਵਾਹ ਦੇ ਗਵਾਹਾਂ ਦਾ ਪਿਆਰ ਭਰਿਆ ਮਾਹੌਲ ਦੇਖਿਆ । 
ਮੈਂ ਹੁਣ ਉਤਸੁਕਤਾ ਨਾਲ ਪਰਮੇਸ਼ੁਰ ਦੇ ਵਾਅਦਿਆਂ ਦੇ ਪੂਰਾ ਹੋਣ ਦੀ ਉਡੀਕ ਕਰ ਰਹੀ ਹਾਂ । ” 
[ ਸਫ਼ਾ 12 ਉੱਤੇ ਤਸਵੀਰ ] 
ਪਰਮੇਸ਼ੁਰ ਦੀ ਰੀਸ ਕਰ ਕੇ ਅਸੀਂ ਪੱਖਪਾਤ ਕਰਨਾ ਛੱਡ ਸਕਦੇ ਹਾਂ 
[ ਸਫ਼ਾ 12 ਉੱਤੇ ਤਸਵੀਰ ] 
ਫੀਰੋਦੀਨ ਆਪਣੀ ਪਤਨੀ ਜ਼ਾਹਰਾ ਨਾਲ 

ਬਿਜ਼ੰਤੀਨ ਵਿਚ ਚਰਚ ਅਤੇ ਸਰਕਾਰ 
ਮਸੀਹੀ ਧਰਮ ਦਾ ਸਥਾਪਕ ਇਸ ਬਾਰੇ ਪੱਕਾ ਸੀ ਕਿ ਉਸ ਦੇ ਚੇਲਿਆਂ ਵਿਚ ਅਤੇ ਪਰਮੇਸ਼ੁਰ ਤੋਂ ਅੱਡ ਹੋਈ ਮਨੁੱਖਜਾਤੀ ਵਿਚ ਜ਼ਮੀਨ - ਆਸਮਾਨ ਦਾ ਫ਼ਰਕ ਹੋਣਾ ਚਾਹੀਦਾ ਹੈ । 
ਯਿਸੂ ਨੇ ਆਪਣੇ ਚੇਲਿਆਂ ਨੂੰ ਦੱਸਿਆ : “ ਜੇ ਤੁਸੀਂ ਜਗਤ ਦੇ ਹੁੰਦੇ ਤਾਂ ਜਗਤ ਆਪਣਿਆਂ ਨਾਲ ਤੇਹ ਕਰਦਾ ਪਰ ਇਸ ਕਰਕੇ ਜੋ ਤੁਸੀਂ ਜਗਤ ਦੇ ਨਹੀਂ ਹੋ ਪਰ ਮੈਂ ਤੁਹਾਨੂੰ ਜਗਤ ਵਿੱਚੋਂ ਚੁਣ ਲਿਆ ਇਸ ਕਰਕੇ ਜਗਤ ਤੁਹਾਡੇ ਨਾਲ ਵੈਰ ਕਰਦਾ ਹੈ । ” 
ਯਿਸੂ ਨੇ ਆਪਣੇ ਜ਼ਮਾਨੇ ਦੇ ਇਕ ਸਰਕਾਰੀ ਅਫ਼ਸਰ ਪਿਲਾਤੁਸ ਨੂੰ ਕਿਹਾ : “ ਮੇਰੀ ਪਾਤਸ਼ਾਹੀ ਇਸ ਜਗਤ ਤੋਂ ਨਹੀਂ । ” — ਯੂਹੰਨਾ 18 : 36 . 
“ ਧਰਤੀ ਦੇ ਬੰਨੇ ਤੀਕੁਰ ” ਪ੍ਰਚਾਰ ਕਰਨ ਦੀ ਜ਼ਿੰਮੇਵਾਰੀ ਨਿਭਾਉਣ ਲਈ ਮਸੀਹੀਆਂ ਨੂੰ ਇਸ ਦੁਨੀਆਂ ਦੇ ਸਿਆਸੀ ਮਾਮਲਿਆਂ ਤੋਂ ਦੂਰ ਰਹਿਣ ਦੀ ਲੋੜ ਸੀ । 
ਯਿਸੂ ਵਾਂਗ ਮੁਢਲੇ ਮਸੀਹੀ ਰਾਜਨੀਤੀ ਵਿਚ ਹਿੱਸਾ ਨਹੀਂ ਲੈਂਦੇ ਸਨ । 
ਇਹ ਗੱਲ ਸਾਫ਼ ਜ਼ਾਹਰ ਹੁੰਦੀ ਸੀ ਕਿ ਵਫ਼ਾਦਾਰ ਮਸੀਹੀ ਸਰਕਾਰੀ ਨੌਕਰੀ ਨਹੀਂ ਕਰਦੇ ਸਨ । 
ਪਰ ਸਮੇਂ ਦੇ ਬੀਤਣ ਨਾਲ ਇਹ ਗੱਲ ਬਦਲ ਗਈ । 
ਜਗਤ ਦਾ ਹਿੱਸਾ 
ਆਖ਼ਰੀ ਰਸੂਲ ਦੀ ਮੌਤ ਤੋਂ ਕੁਝ ਸਮੇਂ ਬਾਅਦ ਧਾਰਮਿਕ ਆਗੂ ਇਸ ਜਗਤ ਦੇ ਸੰਬੰਧ ਵਿਚ ਆਪਣੇ ਰਿਸ਼ਤੇ ਬਾਰੇ ਆਪਣੇ ਵਿਚਾਰ ਬਦਲਣ ਲੱਗ ਪਏ । 
ਉਨ੍ਹਾਂ ਨੇ ਅਜਿਹੀ “ ਪਾਤਸ਼ਾਹੀ ” ਬਾਰੇ ਸੋਚਿਆ ਜੋ ਜਗਤ ਵਿਚ ਸੀ ਅਤੇ ਉਸ ਦਾ ਹਿੱਸਾ ਵੀ ਸੀ । 
ਬਿਜ਼ੰਤੀਨੀ ਸਾਮਰਾਜ ਵਿਚ ਧਰਮ ਅਤੇ ਸਰਕਾਰ ਦੇ ਨਜ਼ਦੀਕੀ ਰਿਸ਼ਤੇ ਉੱਤੇ ਗੌਰ ਕਰ ਕੇ ਅਸੀਂ ਬਹੁਤ ਕੁਝ ਸਿੱਖ ਸਕਦੇ ਹਾਂ । 
ਇਸ ਪੂਰਬੀ ਰੋਮੀ ਸਾਮਰਾਜ ਦੀ ਰਾਜਧਾਨੀ ਬਿਜ਼ੰਤੀਨ ਵਿਚ ਸੀ ਜੋ ਅੱਜ ਇਸਤੰਬੁਲ ਹੈ । 
ਬਿਜ਼ੰਤੀਨੀ ਚਰਚ ਦਾ ਕੇਂਦਰ ਬਿਜ਼ੰਤੀਨ ਵਿਚ ਸੀ । 
ਅਜਿਹੇ ਸਮਾਜ ਵਿਚ ਜਿੱਥੇ ਧਰਮ ਬਹੁਤ ਮਹੱਤਤਾ ਰੱਖਦਾ ਸੀ ਇਹ ਚਰਚ ਕਾਫ਼ੀ ਇਖ਼ਤਿਆਰ ਰੱਖਦਾ ਸੀ । 
ਚਰਚ ਦੇ ਇਕ ਇਤਿਹਾਸਕਾਰ ਪੇਨੇਯੋਟੀਸ ਕ੍ਰਿਸਟੂ ਨੇ ਕਿਹਾ : “ ਬਿਜ਼ੰਤੀਨੀ ਲੋਕਾਂ ਦੇ ਭਾਣੇ ਧਰਤੀ ਉੱਤੇ ਉਨ੍ਹਾਂ ਦਾ ਸਾਮਰਾਜ ਪਰਮੇਸ਼ੁਰ ਦਾ ਰਾਜ ਸੀ । ” 
ਪਰ ਸਾਮਰਾਜੀ ਹਕੂਮਤ ਇਸ ਗੱਲ ਨਾਲ ਹਮੇਸ਼ਾ ਸਹਿਮਤ ਨਹੀਂ ਸੀ । 
ਨਤੀਜੇ ਵਜੋਂ ਚਰਚ ਅਤੇ ਸਰਕਾਰ ਦੇ ਰਿਸ਼ਤੇ ਵਿਚ ਕਾਫ਼ੀ ਗੜਬੜ ਰਹਿੰਦੀ ਸੀ । 
ਬਿਜ਼ੰਤੀਨ ਦਾ ਆਕਸਫ਼ੋਰਡ ਕੋਸ਼ ( ਅੰਗ੍ਰੇਜ਼ੀ ) ਕਹਿੰਦਾ ਹੈ : “ ਕਾਂਸਟੈਂਟੀਨੋਪਲ [ ਯਾਨੀ ਬਿਜ਼ੰਤੀਨ ] ਦੇ ਬਿਸ਼ਪ ਤਰ੍ਹਾਂ - ਤਰ੍ਹਾਂ ਦਾ ਵਰਤਾਉ ਕਰਦੇ ਸਨ , ਕਦੀ ਉਹ ਡਰ ਦੇ ਮਾਰੇ ਇਕ ਸ਼ਕਤੀਸ਼ਾਲੀ ਹਾਕਮ ਦੇ ਅਧੀਨ ਰਹਿੰਦੇ ਸਨ . . . , ਕਦੀ ਉਹ ਰਾਜੇ ਦਾ ਪੂਰਾ ਸਾਥ ਦਿੰਦੇ ਸਨ . . . , ਅਤੇ ਕਦੀ ਉਹ ਦਲੇਰੀ ਨਾਲ ਰਾਜੇ ਦਾ ਵਿਰੋਧ ਕਰਦੇ ਸਨ । ” 
ਕਾਂਸਟੈਂਟੀਨੋਪਲ ਦਾ ਮੁੱਖ ਬਿਸ਼ਪ ਪੂਰਬੀ ਚਰਚਾਂ ਦਾ ਸਿਰ ਬਹੁਤ ਹੀ ਉੱਘਾ ਬੰਦਾ ਬਣਿਆ ਸੀ । 
ਉਹ ਰਾਜੇ ਨੂੰ ਤਾਜ ਪਹਿਨਾਉਂਦਾ ਸੀ ਅਤੇ ਉਮੀਦ ਰੱਖਦਾ ਸੀ ਕਿ ਸ਼ਹਿਨਸ਼ਾਹ ਚਰਚ ਦੀ ਪਰੰਪਰਾ ਦਾ ਪੱਕਾ ਰੱਖਿਅਕ ਹੋਵੇਗਾ । 
ਮੁੱਖ ਬਿਸ਼ਪ ਬੜਾ ਅਮੀਰ ਵੀ ਸੀ ਕਿਉਂਕਿ ਚਰਚ ਦੀ ਸਾਰੀ ਧਨ - ਦੌਲਤ ਉਸ ਦੇ ਹੱਥ ਆਉਂਦੀ ਸੀ । 
ਬੇਸ਼ੁਮਾਰ ਮੱਠਵਾਸੀਆਂ ਦੇ ਨਾਲ - ਨਾਲ ਆਮ ਜਨਤਾ ਉੱਤੇ ਅਧਿਕਾਰ ਚਲਾਉਣ ਕਾਰਨ ਉਸ ਦਾ ਅਧਿਕਾਰ ਵੱਡਾ ਸੀ । 
ਮੁੱਖ ਬਿਸ਼ਪ ਕੋਲ ਇੰਨੀ ਤਾਕਤ ਸੀ ਕਿ ਉਹ ਅਕਸਰ ਸ਼ਹਿਨਸ਼ਾਹ ਦੇ ਵਿਰੁੱਧ ਵੀ ਚੱਲ ਸਕਦਾ ਸੀ । 
ਉਹ ਪਰਮੇਸ਼ੁਰ ਦਾ ਨਾਂ ਲੈ ਕੇ ਉਸ ਨੂੰ ਧਰਮ ਵਿੱਚੋਂ ਕੱਢਣ ਦੀ ਧਮਕੀ ਦੇ ਸਕਦਾ ਸੀ ਜਾਂ ਹੋਰ ਕਿਸੇ ਢੰਗ ਨਾਲ ਆਪਣੀ ਮਰਜ਼ੀ ਪੂਰੀ ਕਰਵਾ ਸਕਦਾ ਸੀ । 
ਰਾਜਧਾਨੀ ਤੋਂ ਬਾਹਰਲੇ ਸ਼ਹਿਰਾਂ ਵਿਚ ਚੰਗੀ ਹਕੂਮਤ ਨਾ ਹੋਣ ਕਰਕੇ ਬਿਸ਼ਪ ਸਭ ਤੋਂ ਸ਼ਕਤੀਸ਼ਾਲੀ ਬੰਦੇ ਬਣੇ । 
ਉਨ੍ਹਾਂ ਦਾ ਇਖ਼ਤਿਆਰ ਸੂਬੇਦਾਰਾਂ ਦੇ ਬਰਾਬਰ ਸੀ , ਜਿਨ੍ਹਾਂ ਨੂੰ ਚੁਣਨ ਵਿਚ ਬਿਸ਼ਪਾਂ ਦਾ ਹੱਥ ਹੁੰਦਾ ਸੀ । 
ਬਿਸ਼ਪ ਅਦਾਲਤੀ ਮੁਕੱਦਮਿਆਂ ਅਤੇ ਵਪਾਰ ਦੇ ਮਾਮਲਿਆਂ ਵਿਚ ਹਿੱਸਾ ਲੈਂਦੇ ਸਨ ਜਦੋਂ ਵੀ ਚਰਚ ਦਾ ਉਨ੍ਹਾਂ ਨਾਲ ਕੋਈ ਸੰਬੰਧ ਸੀ ਅਤੇ ਕਦੇ - ਕਦੇ ਜਦੋਂ ਨਹੀਂ ਵੀ ਸੀ । 
ਇਸ ਦਾ ਇਕ ਕਾਰਨ ਇਹ ਸੀ ਕਿ ਪਾਦਰੀ ਅਤੇ ਮੱਠਵਾਸੀ ਹਰ ਇਲਾਕੇ ਵਿਚ ਆਪੋ - ਆਪਣੇ ਬਿਸ਼ਪਾਂ ਦੇ ਅਧੀਨ ਸਨ ਅਤੇ ਉਨ੍ਹਾਂ ਦੀ ਗਿਣਤੀ ਹਜ਼ਾਰਾਂ ਵਿਚ ਸੀ । 
ਰਾਜਨੀਤੀ ਅਤੇ ਧਾਰਮਿਕ ਪਦਵੀ ਦੀ ਸੌਦੇਬਾਜ਼ੀ 
ਉਪਰਲੀਆਂ ਗੱਲਾਂ ਦਿਖਾਉਂਦੀਆਂ ਹਨ ਕਿ ਪਾਦਰੀਆਂ ਦੀ ਪਦਵੀ ਰਾਜਨੀਤੀ ਨਾਲ ਮਿਲ - ਜੁਲ ਗਈ ਸੀ । 
ਇਸ ਤੋਂ ਇਲਾਵਾ ਪਾਦਰੀਆਂ ਦੀ ਵੱਡੀ ਗਿਣਤੀ ਅਤੇ ਉਨ੍ਹਾਂ ਦੇ ਧਾਰਮਿਕ ਕੰਮਾਂ ਲਈ ਬਹੁਤ ਸਾਰੇ ਪੈਸਿਆਂ ਦੀ ਲੋੜ ਸੀ । 
ਵੱਡੇ - ਵੱਡੇ ਪਾਦਰੀ ਐਸ਼ੋ - ਆਰਾਮ ਨਾਲ ਰਹਿੰਦੇ ਸਨ । 
ਜਿਉਂ ਹੀ ਚਰਚ ਦਾ ਇਖ਼ਤਿਆਰ ਅਤੇ ਧਨ ਵਧਦਾ ਗਿਆ ਰਸੂਲਾਂ ਵਰਗੀ ਸਾਦਗੀ ਅਤੇ ਪਵਿੱਤਰਤਾ ਘੱਟਦੀ ਗਈ । 
ਕੁਝ ਪਾਦਰੀਆਂ ਅਤੇ ਬਿਸ਼ਪਾਂ ਨੇ ਆਪਣੀ ਪਦਵੀ ਮੁੱਲ ਖ਼ਰੀਦੀ ਸੀ । 
ਧਾਰਮਿਕ ਪਦਵੀ ਦੀ ਸੌਦੇਬਾਜ਼ੀ ਸਭ ਤੋਂ ਉੱਚੀ ਪਦਵੀ ਤਕ ਆਮ ਸੀ । 
ਪਾਦਰੀ ਅਮੀਰ ਮੈਂਬਰਾਂ ਦੀ ਮਦਦ ਨਾਲ ਸ਼ਹਿਨਸ਼ਾਹ ਦੇ ਸਾਮ੍ਹਣੇ ਉੱਚੀਆਂ ਪਦਵੀਆਂ ਲਈ ਮੁਕਾਬਲੇ ਕਰਦੇ ਸਨ । 
ਵੱਡੇ - ਵੱਡੇ ਧਾਰਮਿਕ ਆਗੂਆਂ ਨੂੰ ਰਿਸ਼ਵਤ ਦੇ ਕੇ ਆਪਣਾ ਕੰਮ ਕਰਾਇਆ ਜਾਂਦਾ ਸੀ । 
ਜਦੋਂ ਮਹਾਰਾਣੀ ਜ਼ੋਈ ( ਲਗਭਗ 978 - 1050 ਸਾ . 
ਯੁ . ) 
ਆਪਣੇ ਪਤੀ ਰੋਮੇਨਸ ਤੀਜੇ ਦਾ ਕਤਲ ਕਰਨ ਤੋਂ ਬਾਅਦ ਆਪਣੇ ਪ੍ਰੇਮੀ ਅਤੇ ਹੋਣ ਵਾਲੇ ਸ਼ਹਿਨਸ਼ਾਹ ਮਾਈਕਲ ਚੌਥੇ ਨਾਲ ਵਿਆਹ ਕਰਾਉਣਾ ਚਾਹੁੰਦੀ ਸੀ , ਤਾਂ ਉਸ ਨੇ ਛੇਤੀ - ਛੇਤੀ ਮੁੱਖ ਬਿਸ਼ਪ ਅਲੈਕਸੀਅਸ ਨੂੰ ਮਹਿਲ ਤੇ ਬੁਲਵਾਇਆ । 
ਉੱਥੇ ਪਹੁੰਚਦੇ ਹੀ ਇਸ ਬਿਸ਼ਪ ਨੂੰ ਰੋਮੇਨਸ ਦੀ ਮੌਤ ਅਤੇ ਜ਼ੋਈ ਦੀ ਮੰਗ ਬਾਰੇ ਪਤਾ ਲੱਗਾ । 
ਉਸ ਸ਼ਾਮ ਚਰਚ ਗੁੱਡ ਫ੍ਰਾਈਡੇ ਦਾ ਤਿਉਹਾਰ ਮਨਾ ਰਿਹਾ ਸੀ ਅਤੇ ਇਸ ਲਈ ਅਲੈਕਸੀਅਸ ਵਾਸਤੇ ਇਹ ਹਾਲਤ ਹੋਰ ਵੀ ਔਖੀ ਬਣੀ । 
ਪਰ ਉਸ ਨੇ ਮਹਾਰਾਣੀ ਦੇ ਵੱਡੇ ਤੋਹਫ਼ੇ ਕਬੂਲ ਕਰ ਕੇ ਉਸ ਦਾ ਕੰਮ ਪੂਰਾ ਕਰ ਦਿੱਤਾ । 
ਸ਼ਹਿਨਸ਼ਾਹ ਦੇ ਅਧੀਨ 
ਬਿਜ਼ੰਤੀਨੀ ਸਾਮਰਾਜ ਦੇ ਇਤਿਹਾਸ ਦੇ ਦੌਰਾਨ ਸ਼ਹਿਨਸ਼ਾਹ ਕਈ ਵਾਰ ਕਾਂਸਟੈਂਟੀਨੋਪਲ ਦਾ ਮੁੱਖ ਬਿਸ਼ਪ ਚੁਣਨ ਲਈ ਆਪਣੇ ਨਿਯੁਕਤ ਕਰਨ ਦੇ ਹੱਕ ਨੂੰ ਇਸਤੇਮਾਲ ਕਰਦਾ ਸੀ । 
ਅਜਿਹੇ ਸਮਿਆਂ ਦੌਰਾਨ ਸ਼ਹਿਨਸ਼ਾਹ ਦੀ ਇੱਛਾ ਤੋਂ ਬਗੈਰ ਕੋਈ ਵੀ ਮੁੱਖ ਬਿਸ਼ਪ ਨਹੀਂ ਬਣ ਸਕਦਾ ਸੀ ਜਾਂ ਬਹੁਤਾ ਚਿਰ ਇਸ ਪਦਵੀ ਤੇ ਨਹੀਂ ਰਹਿ ਸਕਦਾ ਸੀ । 
ਸ਼ਹਿਨਸ਼ਾਹ ਅਨਡਰੇਨਿਕਸ ਦੂਜੇ ( 1260 - 1332 ) ਨੇ ਨੌਂ ਵਾਰ ਮੁੱਖ ਬਿਸ਼ਪ ਬਦਲੇ ਸਨ । 
ਬਹੁਤ ਵਾਰ ਮੁੱਖ ਉਦੇਸ਼ ਇਹ ਹੁੰਦਾ ਸੀ ਕਿ ਉਸ ਬੰਦੇ ਨੂੰ ਬਿਸ਼ਪ ਬਣਨ ਲਈ ਚੁਣਿਆ ਜਾਵੇ ਜੋ ਸ਼ਹਿਨਸ਼ਾਹ ਦੀਆਂ ਉਂਗਲੀਆਂ ਤੇ ਨਚੇਗਾ । 
ਇਕ ਪੁਸਤਕ ਦੇ ਅਨੁਸਾਰ ਇਕ ਬਿਸ਼ਪ ਨੇ ਸ਼ਹਿਨਸ਼ਾਹ ਨਾਲ ਲਿਖ ਕੇ ਵਾਅਦਾ ਕੀਤਾ ਸੀ ਕਿ ਉਹ “ ਜੋ ਉਹ ਕਹੇ ਕਰੇਗਾ , ਚਾਹੇ ਇਹ ਗ਼ੈਰ - ਕਾਨੂੰਨੀ ਕਿਉਂ ਨਾ ਹੋਵੇ , ਅਤੇ ਉਹ ਉਸ ਦੇ ਖ਼ਿਲਾਫ਼ ਕੁਝ ਨਹੀਂ ਕਰੇਗਾ । ” 
ਦੋ ਵਾਰ ਸ਼ਹਿਨਸ਼ਾਹਾਂ ਨੇ ਰਾਜ ਘਰਾਣੇ ਦੇ ਰਾਜਕੁਮਾਰ ਨੂੰ ਬਿਸ਼ਪ ਵਜੋਂ ਠਹਿਰਾਉਣ ਦੁਆਰਾ ਆਪਣੀ ਮਰਜ਼ੀ ਕਰਨ ਲਈ ਚਰਚ ਨੂੰ ਮਜਬੂਰ ਕਰਨ ਦੀ ਕੋਸ਼ਿਸ਼ ਕੀਤੀ ਸੀ । 
ਸ਼ਹਿਨਸ਼ਾਹ ਰੋਮੇਨਸ ਪਹਿਲੇ ਨੇ ਆਪਣੇ 16 ਸਾਲਾਂ ਦੇ ਪੁੱਤਰ ਥੀਏਫਲੈਕਟ ਨੂੰ ਮੁੱਖ ਬਿਸ਼ਪ ਦੀ ਪਦਵੀ ਦਿੱਤੀ ਸੀ । 
ਜੇ ਇਕ ਮੁੱਖ ਬਿਸ਼ਪ ਸ਼ਹਿਨਸ਼ਾਹ ਨੂੰ ਖ਼ੁਸ਼ ਨਾ ਕਰ ਸਕਿਆ , ਤਾਂ ਸ਼ਹਿਨਸ਼ਾਹ ਉਸ ਨੂੰ ਆਪਣੀ ਪਦਵੀ ਤਿਆਗਣ ਲਈ ਮਜਬੂਰ ਕਰ ਸਕਦਾ ਸੀ , ਜਾਂ ਉਹ ਧਰਮ - ਸਭਾ ਦੁਆਰਾ ਉਸ ਨੂੰ ਪਦਵੀ ਤੋਂ ਲਾਹ ਸਕਦਾ ਸੀ । 
ਬਿਜ਼ੰਤੀਨ ਨਾਂ ਦੀ ਪੁਸਤਕ ਨੇ ਕਿਹਾ : “ ਬਿਜ਼ੰਤੀਨੀ ਇਤਿਹਾਸ ਦੌਰਾਨ ਉੱਚ ਅਧਿਕਾਰੀ ਅਤੇ ਖ਼ੁਦ ਸ਼ਹਿਨਸ਼ਾਹ ਵੀ ਬਿਸ਼ਪ ਚੁਣਨ ਦੇ ਮਾਮਲੇ ਵਿਚ ਵੱਡੇ ਤੋਂ ਵੱਡਾ ਹਿੱਸਾ ਲੈਣ ਲੱਗ ਪਏ ਸਨ । ” 
ਮੁੱਖ ਬਿਸ਼ਪ ਦੇ ਨਾਲ ਬੈਠ ਕੇ ਸ਼ਹਿਨਸ਼ਾਹ ਧਾਰਮਿਕ ਸਭਾਵਾਂ ਵਿਚ ਵੀ ਪ੍ਰਧਾਨਗੀ ਕਰਦਾ ਸੀ । 
ਉਹ ਬਹਿਸਾਂ ਵਿਚ ਅਗਵਾਈ ਕਰਦਾ , ਧਰਮ ਦੇ ਸਿਧਾਂਤ ਸਥਾਪਿਤ ਕਰਦਾ , ਅਤੇ ਬਿਸ਼ਪਾਂ ਤੇ ਧਰਮ - ਧਰੋਹੀਆਂ ਨਾਲ ਬਹਿਸ ਕਰਦਾ ਸੀ । 
ਉਹ ਇਨ੍ਹਾਂ ਧਰਮ - ਧਰੋਹੀਆਂ ਨੂੰ ਸੂਲੀ ਤੇ ਟੰਗਵਾ ਕੇ ਮੌਤ ਦੀ ਸਜ਼ਾ ਵੀ ਦੇ ਸਕਦਾ ਸੀ । 
ਸ਼ਹਿਨਸ਼ਾਹ ਸਭਾ ਵਿਚ ਅਪਣਾਏ ਗਏ ਸਿਧਾਂਤਾਂ ਨੂੰ ਸਥਾਈ ਬਣਾਉਂਦਾ ਸੀ ਅਤੇ ਅਮਲ ਵਿਚ ਵੀ ਲਿਆਉਂਦਾ ਸੀ । 
ਜਿਹੜੇ ਉਸ ਦਾ ਵਿਰੋਧ ਕਰਦੇ ਸਨ ਉਹ ਉਨ੍ਹਾਂ ਉੱਤੇ ਰਾਜਧਰੋਹੀ ਹੋਣ ਦਾ ਹੀ ਨਹੀਂ ਸਗੋਂ ਚਰਚ ਅਤੇ ਪਰਮੇਸ਼ੁਰ ਦੇ ਵੈਰੀ ਹੋਣ ਦਾ ਵੀ ਇਲਜ਼ਾਮ ਲਾਉਂਦਾ ਸੀ । 
ਛੇਵੀਂ ਸਦੀ ਦੇ ਇਕ ਮੁੱਖ ਬਿਸ਼ਪ ਨੇ ਕਿਹਾ ਕਿ “ ਚਰਚ ਵਿਚ ਅਜਿਹਾ ਕੁਝ ਨਹੀਂ ਕੀਤਾ ਜਾਣਾ ਚਾਹੀਦਾ ਜੋ ਸ਼ਹਿਨਸ਼ਾਹ ਦੀ ਇੱਛਾ ਅਤੇ ਉਸ ਦੇ ਹੁਕਮ ਦੇ ਖ਼ਿਲਾਫ਼ ਹੋਵੇ । ” 
ਦਰਬਾਰ ਵਿਚ ਬਿਸ਼ਪ ਸ਼ਾਂਤ ਅਤੇ ਨਰਮ ਮਿਜ਼ਾਜ ਵਾਲੇ ਬੰਦੇ ਸਨ ਜਿਨ੍ਹਾਂ ਤੋਂ ਸੌਖਿਆਂ ਆਪਣਾ ਕੰਮ ਕਰਾਇਆ ਜਾ ਸਕਦਾ ਸੀ ਅਤੇ ਜੋ ਚਤੁਰਾਈ ਨਾਲ ਸੌਦੇਬਾਜ਼ੀ ਕਰ ਸਕਦੇ ਸਨ । 
ਆਮ ਤੌਰ ਤੇ ਉਹ ਆਪਣੇ ਮੁੱਖ ਅਧਿਕਾਰੀ ਦੇ ਵਿਰੁੱਧ ਕੁਝ ਕਰਦੇ ਹੀ ਨਹੀਂ ਸਨ । 
ਮਿਸਾਲ ਲਈ ਜਦੋਂ ਮੁੱਖ ਬਿਸ਼ਪ ਇਗਨੇਸ਼ਿਅਸ ( ਲਗਭਗ 799 - 878 ਸਾ . 
ਯੁ . ) 
ਨੇ ਮੁੱਖ ਮੰਤਰੀ ਬਾਰਡਸ ਨੂੰ ਕੰਮਿਊਨਿਯਨ ਦੇਣ ਤੋਂ ਇਨਕਾਰ ਕੀਤਾ , ਤਾਂ ਮੰਤਰੀ ਨੇ ਉਸ ਨਾਲ ਟੱਕਰ ਲਈ । 
ਬਾਰਡਸ ਨੇ ਇਗਨੇਸ਼ਿਅਸ ਉੱਤੇ ਗੱਦਾਰੀ ਦਾ ਦੋਸ਼ ਲਗਾਇਆ । 
ਬਿਸ਼ਪ ਗਿਰਫ਼ਤਾਰ ਕੀਤਾ ਗਿਆ ਅਤੇ ਉਸ ਨੂੰ ਦੇਸ਼ ਨਿਕਾਲਾ ਦਿੱਤਾ ਗਿਆ । 
ਉਸ ਦੀ ਥਾਂ ਮੰਤਰੀ ਨੇ ਫੌਸ਼ੀਅਸ ਨੂੰ ਚੁਣਿਆ । 
ਇਹ ਇਕ ਮਾਮੂਲੀ ਬੰਦਾ ਸੀ ਜੋ ਸਿਰਫ਼ ਛੇ ਦਿਨਾਂ ਵਿਚ ਪਾਦਰੀਆਂ ਦੀ ਸ਼੍ਰੇਣੀ ਵਿਚ ਆ ਕੇ ਮੁੱਖ ਬਿਸ਼ਪ ਦੀ ਪਦਵੀ ਤਕ ਤਰੱਕੀ ਕਰ ਗਿਆ । 
ਕੀ ਫੌਸ਼ੀਅਸ ਉਸ ਧਾਰਮਿਕ ਪਦਵੀ ਦੇ ਯੋਗ ਸੀ ? 
ਉਸ ਬਾਰੇ ਕਿਹਾ ਗਿਆ ਹੈ ਕਿ ‘ ਉਹ ਬੜਾ ਅਭਿਲਾਸ਼ੀ ਬੰਦਾ ਸੀ , ਬਹੁਤ ਹੀ ਘਮੰਡੀ , ਅਤੇ ਸਿਆਸਤ ਵਿਚ ਉਹ ਵੱਡਾ ਮਾਹਰ ਸੀ । ’ 
ਰਾਜਨੀਤੀ ਦੀ ਸੇਵਾ ਵਿਚ ਧਰਮ - ਸਿਧਾਂਤ 
ਕਈ ਵਾਰ ਪਰੰਪਰਾ ਅਤੇ ਧਰਮ - ਧਰੋਹ ਦੀਆਂ ਬਹਿਸਾਂ ਰਾਜਨੀਤਿਕ ਵਿਰੋਧਤਾ ਉੱਤੇ ਪਰਦਾ ਪਾਉਣ ਲਈ ਕੀਤੀਆਂ ਜਾਂਦੀਆਂ ਸਨ ਅਤੇ ਕਈ ਸ਼ਹਿਨਸ਼ਾਹ ਨਵੇਂ ਧਰਮ - ਸਿਧਾਂਤਾਂ ਵਿਚ ਨਹੀਂ ਪਰ ਰਾਜਨੀਤਿਕ ਗੱਲਾਂ ਵਿਚ ਜ਼ਿਆਦਾ ਦਿਲਚਸਪੀ ਰੱਖਦੇ ਸਨ । 
ਆਮ ਤੌਰ ਤੇ ਸ਼ਹਿਨਸ਼ਾਹ ਧਰਮ - ਸਿਧਾਂਤ ਸਥਾਪਿਤ ਕਰਨ ਦਾ ਹੱਕ ਖ਼ੁਦ ਰੱਖਦਾ ਸੀ ਅਤੇ ਚਰਚ ਨੂੰ ਆਪਣੀ ਮਰਜ਼ੀ ਅਨੁਸਾਰ ਚੱਲਣ ਲਈ ਮਜਬੂਰ ਕਰਦਾ ਸੀ । 
ਮਿਸਾਲ ਲਈ ਸ਼ਹਿਨਸ਼ਾਹ ਹਿਰਾਕਲੀਅਸ ( 575 - 641 ਸਾ . 
ਯੁ . ) 
ਨੇ ਆਪਣੇ ਕਮਜ਼ੋਰ ਅਤੇ ਨਾਜ਼ੁਕ ਸਾਮਰਾਜ ਵਿਚ ਮਸੀਹ ਦੀ ਸ਼ਖ਼ਸੀਅਤ ਬਾਰੇ ਜੋ ਫੁੱਟ ਪਈ ਹੋਈ ਸੀ ਠੀਕ ਕਰਨ ਦੀ ਕੋਸ਼ਿਸ਼ ਕੀਤੀ ਸੀ । 
ਸਮਝੌਤਾ ਕਰਨ ਲਈ ਉਸ ਨੇ ਇਕ ਨਵੀਂ ਸਿੱਖਿਆ ਸ਼ੁਰੂ ਕੀਤੀ । 
* ਫਿਰ ਆਪਣੇ ਸਾਮਰਾਜ ਦੇ ਦੱਖਣੀ ਸੂਬਿਆਂ ਦੀ ਅਧੀਨਗੀ ਪਾਉਣ ਲਈ ਹਿਰਾਕਲੀਅਸ ਨੇ ਐਲੇਕਜ਼ਾਨਡ੍ਰਿਆ ਦਾ ਇਕ ਨਵਾਂ ਮੁੱਖ ਬਿਸ਼ਪ ਚੁਣਿਆ । 
ਉਹ ਫੇਸਿਸ ਦਾ ਸਾਈਰਸ ਸੀ ਜਿਸ ਨੇ ਸ਼ਹਿਨਸ਼ਾਹ ਦੀ ਇਸ ਨਵੀਂ ਸਿੱਖਿਆ ਨੂੰ ਮਨਜ਼ੂਰ ਕੀਤਾ । 
ਸ਼ਹਿਨਸ਼ਾਹ ਨੇ ਸਾਈਰਸ ਨੂੰ ਸਿਰਫ਼ ਮੁੱਖ ਬਿਸ਼ਪ ਹੀ ਨਹੀਂ ਬਣਾਇਆ ਪਰ ਮਿਸਰ ਦਾ ਮੁੱਖ ਮੈਜਿਸਟ੍ਰੇਟ ਵੀ ਬਣਾਇਆ ਜੋ ਸਥਾਨਕ ਹਾਕਮਾਂ ਉੱਤੇ ਵੀ ਅਧਿਕਾਰ ਰੱਖਦਾ ਸੀ । 
ਕੁਝ ਸਖ਼ਤੀ ਵਰਤ ਕੇ ਸਾਈਰਸ ਨੇ ਮਿਸਰ ਦੇ ਚਰਚ ਦੀ ਸਹਿਮਤੀ ਪ੍ਰਾਪਤ ਕਰ ਲਈ । 
ਬੁਰੇ ਨਤੀਜੇ 
ਇਹ ਘਟਨਾਵਾਂ ਯਿਸੂ ਦੀ ਪ੍ਰਾਰਥਨਾ ਦੇ ਅਨੁਸਾਰ ਕਿਵੇਂ ਹੋ ਸਕਦੀਆਂ ਹਨ ਜਦੋਂ ਉਸ ਨੇ ਕਿਹਾ ਸੀ ਕਿ ਉਸ ਦੇ ਚੇਲੇ “ ਜਗਤ ਦੇ ਨਹੀਂ ” ਹੋਣਗੇ ? — ਯੂਹੰਨਾ 17 : 14 - 16 . 
ਬਿਜ਼ੰਤੀਨੀ ਸਮਿਆਂ ਦੌਰਾਨ ਅਤੇ ਉਸ ਤੋਂ ਬਾਅਦ ਮਸੀਹੀ ਆਗੂ ਹੋਣ ਦਾ ਦਾਅਵਾ ਕਰਨ ਵਾਲਿਆਂ ਨੂੰ ਇਸ ਦੁਨੀਆਂ ਦਿਆਂ ਰਾਜਨੀਤਿਕ ਅਤੇ ਸੈਨਿਕ ਮਾਮਲਿਆਂ ਵਿਚ ਹਿੱਸਾ ਲੈ ਕੇ ਬੁਰੇ ਨਤੀਜੇ ਹੀ ਮਿਲੇ ਹਨ । 
ਇਸ ਲੇਖ ਵਿਚ ਇਤਿਹਾਸ ਬਾਰੇ ਪੜ੍ਹ ਕੇ ਤੁਹਾਨੂੰ ਕੀ ਪਤਾ ਲੱਗਾ ? 
ਕੀ ਬਿਜ਼ੰਤੀਨੀ ਚਰਚ ਦੇ ਆਗੂਆਂ ਨੇ ਪਰਮੇਸ਼ੁਰ ਅਤੇ ਯਿਸੂ ਮਸੀਹ ਦੀ ਮਨਜ਼ੂਰੀ ਹਾਸਲ ਕੀਤੀ ਸੀ ? — ਯਾਕੂਬ 4 : 4 . 
ਸੱਚੀ ਮਸੀਹੀਅਤ ਨੂੰ ਅਜਿਹੇ ਅਭਿਲਾਸ਼ੀ ਧਾਰਮਿਕ ਆਗੂਆਂ ਅਤੇ ਉਨ੍ਹਾਂ ਦੇ ਰਾਜਨੀਤਿਕ ਯਾਰਾਂ ਦਾ ਕੋਈ ਫ਼ਾਇਦਾ ਨਹੀਂ ਹੋਇਆ । 
ਧਰਮ ਅਤੇ ਸਰਕਾਰ ਦੇ ਇਸ ਅਪਵਿੱਤਰ ਮੇਲ - ਜੋਲ ਨੇ ਉਸ ਪਵਿੱਤਰ ਧਰਮ ਨੂੰ ਗ਼ਲਤ ਪੇਸ਼ ਕੀਤਾ ਹੈ ਜੋ ਯਿਸੂ ਨੇ ਸਿਖਾਇਆ ਸੀ । 
ਉਮੀਦ ਹੈ ਕਿ ਅਸੀਂ ਇਤਿਹਾਸ ਤੋਂ ਸਬਕ ਸਿੱਖ ਕੇ “ ਜਗਤ ਦੇ ਨਹੀਂ ” ਹੋਵਾਂਗੇ । 
[ ਫੁਟਨੋਟ ] 
ਇਸ ਨਵੀਂ ਸਿੱਖਿਆ ਅਨੁਸਾਰ ਭਾਵੇਂ ਮਸੀਹ ਰੱਬ ਅਤੇ ਇਨਸਾਨ ਵੀ ਸੀ , ਉਸ ਦੀ ਇੱਕੋ ਇੱਛਾ ਸੀ । 
[ ਡੱਬੀ / ਸਫ਼ੇ 10 ਉੱਤੇ ਤਸਵੀਰ ] 
“ ਅਕਾਸ਼ ਵਿਚ ਚੱਲਦੇ - ਫਿਰਦੇ ਦੇਵਤੇ ਵਰਗਾ ” 
ਮੁੱਖ ਬਿਸ਼ਪ ਮਾਈਕਲ ਸਰਿਲਈਅਸ ( ਲਗਭਗ 1000 - 1059 ) ਦੀ ਜ਼ਿੰਦਗੀ ਦੀਆਂ ਘਟਨਾਵਾਂ ਤੋਂ ਪਤਾ ਲੱਗਦਾ ਹੈ ਕਿ ਚਰਚ ਦਾ ਸਿਰ ਸਰਕਾਰ ਦੇ ਮਾਮਲਿਆਂ ਵਿਚ ਕਿਹੋ ਜਿਹਾ ਹਿੱਸਾ ਲੈਂਦਾ ਸੀ ਅਤੇ ਉਸ ਦੀ ਕਿਹੋ ਜਿਹੀ ਅਭਿਲਾਸ਼ਾ ਸੀ । 
ਮੁੱਖ ਬਿਸ਼ਪ ਬਣਨ ਤੋਂ ਬਾਅਦ ਸਰਿਲਈਅਸ ਹੋਰ ਅੱਗੇ ਵਧਣਾ ਚਾਹੁੰਦਾ ਸੀ । 
ਉਸ ਬਾਰੇ ਕਿਹਾ ਗਿਆ ਹੈ ਕਿ ਉਹ ਘਮੰਡੀ , ਗੁਸਤਾਖ਼ , ਅਤੇ ਜ਼ਿੱਦੀ ਸੀ ਅਤੇ ਕਿ ਉਹ “ ਆਪਣੇ ਤੌਰ - ਤਰੀਕੇ ਵਿਚ ਅਕਾਸ਼ ਵਿਚ ਚੱਲਦੇ - ਫਿਰਦੇ ਦੇਵਤੇ ਵਰਗਾ ਲੱਗਦਾ ਸੀ । ” 
ਅੱਗੇ ਵਧਣ ਦੀ ਇੱਛਾ ਨਾਲ ਸਰਿਲਈਅਸ ਨੇ 1054 ਵਿਚ ਰੋਮ ਦੇ ਪੋਪ ਤੋਂ ਜੁਦੇ ਹੋਣ ਨੂੰ ਉਕਸਾਇਆ ਅਤੇ ਸ਼ਹਿਨਸ਼ਾਹ ਨੂੰ ਇਹ ਫੁੱਟ ਕਬੂਲ ਕਰਨ ਲਈ ਮਜਬੂਰ ਕੀਤਾ । 
ਆਪਣੀ ਜਿੱਤ ਨਾਲ ਖ਼ੁਸ਼ ਹੋ ਕੇ ਸਰਿਲਈਅਸ ਨੇ ਮਾਈਕਲ ਛੇਵੇਂ ਨੂੰ ਰਾਜ - ਗੱਦੀ ਉੱਤੇ ਬਿਠਾਉਣ ਦਾ ਇੰਤਜ਼ਾਮ ਕੀਤਾ ਅਤੇ ਉਸ ਦੀ ਰਾਜ - ਸੱਤਾ ਕਾਇਮ ਕਰਵਾਈ । 
ਇਕ ਸਾਲ ਬਾਅਦ ਸਰਿਲਈਅਸ ਨੇ ਇਸ ਸ਼ਹਿਨਸ਼ਾਹ ਨੂੰ ਰਾਜ - ਗੱਦੀ ਛੱਡਣ ਲਈ ਮਜਬੂਰ ਕੀਤਾ ਅਤੇ ਆਈਸਕ ਕੇਮਨੀਅਸ ( ਲਗਭਗ 1005 - 1061 ) ਨੂੰ ਉਸ ਤੇ ਬਿਠਾਇਆ । 
ਚਰਚ ਅਤੇ ਸਾਮਰਾਜ ਦੀ ਇਹ ਲੜਾਈ ਵਧਦੀ ਗਈ । 
ਸਰਿਲਈਅਸ ਨੂੰ ਲੋਕਾਂ ਦੇ ਸਹਾਰੇ ਦਾ ਭਰੋਸਾ ਸੀ ਅਤੇ ਇਸ ਲਈ ਉਸ ਨੇ ਧਮਕੀਆਂ ਦਿੱਤੀਆਂ , ਰੋਹਬ ਪਾਇਆ , ਅਤੇ ਹਿੰਸਾ ਵਰਤੀ । 
ਉਸ ਜ਼ਮਾਨੇ ਦੇ ਇਕ ਇਤਿਹਾਸਕਾਰ ਨੇ ਕਿਹਾ : “ ਉਸ ਨੇ ਬੁਰਾ - ਭਲਾ ਕਹਿ ਕੇ ਸ਼ਹਿਨਸ਼ਾਹ ਦੇ ਪਤਨ ਦੀ ਭਵਿੱਖਬਾਣੀ ਕੀਤੀ ਕਿ ‘ ਹੇ ਮੂਰਖਾ , ਮੈਂ ਹੀ ਤੈਨੂੰ ਉੱਚਾ ਕੀਤਾ ਸੀ , ਪਰ ਮੈਂ ਹੀ ਤੈਨੂੰ ਤਬਾਹ ਕਰਾਂਗਾ । ’ ” 
ਪਰ ਆਈਸਕ ਕੇਮਨੀਅਸ ਨੇ ਉਸ ਨੂੰ ਗਿਰਫ਼ਤਾਰ ਅਤੇ ਕੈਦ ਕਰ ਕੇ ਈਮਬ੍ਰੋਸ ਟਾਪੂ ਉੱਤੇ ਭੇਜ ਦਿੱਤਾ । 
ਅਜਿਹੀਆਂ ਮਿਸਾਲਾਂ ਦਿਖਾਉਂਦੀਆਂ ਹਨ ਕਿ ਕਾਂਸਟੈਂਟੀਨੋਪਲ ਦਾ ਮੁੱਖ ਬਿਸ਼ਪ ਕਿੰਨੇ ਪੁਆੜੇ ਪਾ ਸਕਦਾ ਸੀ ਅਤੇ ਉਹ ਕਿੰਨੀ ਦਲੇਰੀ ਨਾਲ ਸ਼ਹਿਨਸ਼ਾਹ ਦੇ ਵਿਰੁੱਧ ਜਾ ਸਕਦਾ ਸੀ । 
ਸ਼ਹਿਨਸ਼ਾਹ ਨੂੰ ਅਜਿਹੇ ਬੰਦਿਆਂ ਨਾਲ ਪੇਸ਼ ਆਉਣਾ ਪੈਂਦਾ ਸੀ ਜੋ ਹੁਨਰੀ ਨੇਤਾ ਸਨ ਅਤੇ ਸਰਕਾਰ ਅਤੇ ਸੈਨਾ ਦਾ ਵਿਰੋਧ ਕਰ ਸਕਦੇ ਸਨ । 
[ Map / Picture on page 9 ] 
( ਪੂਰੀ ਜਾਣਕਾਰੀ ਲਈ ਛਪਿਆ ਪ੍ਰਕਾਸ਼ਨ ਦੇਖੋ ) 
ਬਿਜ਼ੰਤੀਨੀ ਸਾਮਰਾਜ ਦੀ ਪੂਰੀ ਹੱਦ 
ਕਾਂਸਟੈਂਟੀਨੋਪਲ 
ਰੋਮ 
ਐਲੇਕਜ਼ਾਨਡ੍ਰਿਆ 
ਰਵੈਨਾ 
ਭੂ - ਮੱਧ ਸਾਗਰ 
ਨਾਈਸੀਆ 
ਅਫ਼ਸੁਸ 
ਅੰਤਾਕਿਯਾ 
ਯਰੂਸ਼ਲਮ 
ਮਕਦੂਨਿਯਾ 
ਕਾਲਾ ਸਾਗਰ 
[ ਕ੍ਰੈਡਿਟ ਲਾਈਨ ] 
Map : Mountain High Maps ® Copyright © 1997 Digital Wisdom , Inc . 
[ ਸਫ਼ੇ 10 , 11 ਉੱਤੇ ਤਸਵੀਰਾਂ ] 
ਕੇਮਨੀਅਸ 
ਰੋਮੇਨਸ ਤੀਜਾ ( ਖੱਬੇ ਪਾਸੇ ) 
ਮਾਈਕਲ ਚੌਥਾ 
ਮਹਾਰਾਣੀ ਜ਼ੋਈ 
ਰੋਮੇਨਸ ਪਹਿਲਾ ( ਖੱਬੇ ਪਾਸੇ ) 
[ ਕ੍ਰੈਡਿਟ ਲਾਈਨਾਂ ] 
ਕੇਮਨੀਅਸ , ਰੋਮੇਨਸ ਤੀਜਾ , ਅਤੇ ਮਾਈਕਲ ਚੌਥਾ : Courtesy Classical Numismatic Group , Inc . 
; ਮਹਾਰਾਣੀ ਜ਼ੋਈ : Hagia Sophia ; ਰੋਮੇਨਸ ਪਹਿਲਾ : Photo courtesy Harlan J . 
Berk , Ltd . 
[ ਸਫ਼ੇ 12 ਉੱਤੇ ਤਸਵੀਰ ] 
ਫੌਸ਼ੀਅਸ 
[ ਸਫ਼ੇ 12 ਉੱਤੇ ਤਸਵੀਰ ] 
ਹਿਰਾਕਲੀਅਸ ਅਤੇ ਉਸ ਦਾ ਪੁੱਤਰ 
[ ਕ੍ਰੈਡਿਟ ਲਾਈਨਾਂ ] 
ਹਿਰਾਕਲੀਅਸ ਅਤੇ ਉਸ ਦਾ ਪੁੱਤਰ : Photo courtesy Harlan J . 
Berk , Ltd . ; all design elements , pages 8 - 12 : From the book L’Art Byzantin III Ravenne Et Pompose 

ਕੀ ਸਦੀਪਕ ਜੀਵਨ ਸੱਚ - ਮੁੱਚ ਸੰਭਵ ਹੈ ? 
“ ਗੁਰੂ ਜੀ ਮੈਂ ਕਿਹੜਾ ਭਲਾ ਕੰਮ ਕਰਾਂ ਜੋ ਮੈਨੂੰ ਸਦੀਪਕ ਜੀਉਣ ਮਿਲੇ ? ” — ਮੱਤੀ 19 : 16 . 
ਇਨਸਾਨ ਦੇ ਜੀਵਨ ਕਾਲ ਬਾਰੇ ਕੀ ਕਿਹਾ ਜਾ ਸਕਦਾ ਹੈ ? 
ਅੱ ਜ ਤੋਂ ਤਕਰੀਬਨ 2,500 ਸਾਲ ਪਹਿਲਾਂ , ਬਾਈਬਲ ਵਿਚ ਅਹਸ਼ਵੇਰੋਸ਼ ਵਜੋਂ ਜਾਣਿਆ ਜਾਂਦਾ ਫਾਰਸੀ ਪਾਤਸ਼ਾਹ ਜ਼ਰਕਸੀਜ਼ ਪਹਿਲਾ , ਇਕ ਯੁੱਧ ਤੋਂ ਪਹਿਲਾਂ ਆਪਣੀਆਂ ਫ਼ੌਜਾਂ ਦਾ ਨਿਰੀਖਣ ਕਰ ਰਿਹਾ ਸੀ । 
( ਅਸਤਰ 1 : 1 , 2 ) ਯੂਨਾਨੀ ਇਤਿਹਾਸਕਾਰ ਹੈਰੋਡੋਟਸ ਦੇ ਅਨੁਸਾਰ , ਪਾਤਸ਼ਾਹ ਨੇ ਆਪਣੇ ਆਦਮੀਆਂ ਨੂੰ ਦੇਖ ਕੇ ਹੰਝੂ ਵਹਾਏ । 
ਕਿਉਂ ? 
ਜ਼ਰਕਸੀਜ਼ ਨੇ ਕਿਹਾ , “ ਮੈਨੂੰ ਬਹੁਤ ਦੁੱਖ ਹੁੰਦਾ ਹੈ ਜਦੋਂ ਮੈਂ ਇਨਸਾਨ ਦੇ ਛੋਟੇ ਜਿਹੇ ਜੀਵਨ ਉੱਤੇ ਗੌਰ ਕਰਦਾ ਹਾਂ । 
ਹੁਣ ਤੋਂ ਸੌ ਸਾਲ ਬਾਅਦ ਇਨ੍ਹਾਂ ਸਾਰਿਆਂ ਆਦਮੀਆਂ ਵਿੱਚੋਂ ਇਕ ਵੀ ਜੀਉਂਦਾ ਨਹੀਂ ਹੋਵੇਗਾ । ” 
ਬਿਨਾਂ ਸ਼ੱਕ ਤੁਸੀਂ ਵੀ ਦੇਖਿਆ ਹੋਵੇਗਾ ਕਿ ਜ਼ਿੰਦਗੀ ਬਹੁਤ ਛੋਟੀ ਹੈ ਅਤੇ ਕੋਈ ਵੀ ਇਨਸਾਨ ਬੁੱਢਾ ਅਤੇ ਬੀਮਾਰ ਹੋ ਕੇ ਮਰਨਾ ਨਹੀਂ ਚਾਹੁੰਦਾ । 
ਕਾਸ਼ ਅਸੀਂ ਜਵਾਨ , ਤੰਦਰੁਸਤ , ਅਤੇ ਖ਼ੁਸ਼ ਰਹਿ ਕੇ ਜੀਵਨ ਦਾ ਆਨੰਦ ਮਾਣ ਸਕੀਏ ! — ਅੱਯੂਬ 14 : 1 , 2 . 
ਕਈ ਲੋਕ ਕਿਹੜੀ ਉਮੀਦ ਰੱਖਦੇ ਹਨ , ਅਤੇ ਕਿਉਂ ? 
ਦਿਲਚਸਪੀ ਦੀ ਗੱਲ ਹੈ ਕਿ 28 ਸਤੰਬਰ , 1997 ਦੇ ਨਿਊਯਾਰਕ ਟਾਈਮਜ਼ ਮੈਗਜ਼ੀਨ ਨੇ “ ਉਹ ਜੀਉਣਾ ਚਾਹੁੰਦੇ ਹਨ , ” ਲੇਖ ਪ੍ਰਕਾਸ਼ਿਤ ਕੀਤਾ । 
ਉਸ ਲੇਖ ਨੇ ਇਕ ਖੋਜਕਾਰ ਦਾ ਹਵਾਲਾ ਦਿੱਤਾ : “ ਮੈਂ ਸੱਚ - ਮੁੱਚ ਮੰਨਦਾ ਹਾਂ ਕਿ ਅਸੀਂ ਸਦਾ ਲਈ ਜੀਉਣ ਵਾਲੀ ਸਭ ਤੋਂ ਪਹਿਲੀ ਪੀੜ੍ਹੀ ਹੋ ਸਕਦੇ ਹਾਂ ” ! 
ਤੁਸੀਂ ਵੀ ਸ਼ਾਇਦ ਵਿਸ਼ਵਾਸ ਕਰਦੇ ਹੋ ਕਿ ਸਦੀਪਕ ਜੀਵਨ ਸੰਭਵ ਹੈ । 
ਤੁਸੀਂ ਸ਼ਾਇਦ ਇਸ ਲਈ ਮੰਨਦੇ ਹੋ ਕਿਉਂਕਿ ਬਾਈਬਲ ਵਾਅਦਾ ਕਰਦੀ ਹੈ ਕਿ ਅਸੀਂ ਇਸ ਧਰਤੀ ਉੱਤੇ ਸਦਾ ਲਈ ਜੀ ਸਕਦੇ ਹਾਂ । 
( ਜ਼ਬੂਰ 37 : 29 ; ਪਰਕਾਸ਼ ਦੀ ਪੋਥੀ 21 : 3 , 4 ) ਪਰ , ਕੁਝ ਲੋਕ ਵਿਸ਼ਵਾਸ ਕਰਦੇ ਹਨ ਕਿ ਬਾਈਬਲ ਵਿਚ ਪਾਏ ਗਏ ਕਾਰਨਾਂ ਤੋਂ ਇਲਾਵਾ , ਦੂਜਿਆਂ ਕਾਰਨਾਂ ਕਰਕੇ ਵੀ ਸਦੀਪਕ ਜੀਵਨ ਸੰਭਵ ਹੈ । 
ਇਨ੍ਹਾਂ ਵਿੱਚੋਂ ਇਕ - ਦੋ ਕਾਰਨਾਂ ਉੱਤੇ ਵਿਚਾਰ ਕਰਨ ਨਾਲ ਸਾਨੂੰ ਇਸ ਗੱਲ ਦੀ ਕਦਰ ਕਰਨ ਵਿਚ ਮਦਦ ਮਿਲੇਗੀ ਕਿ ਸਦੀਪਕ ਜੀਵਨ ਸੱਚ - ਮੁੱਚ ਸੰਭਵ ਹੈ । 
ਸਦਾ ਲਈ ਜੀਉਣ ਲਈ ਬਣਾਏ ਗਏ 
3 , 4 . 
( ੳ ) ਕੁਝ ਲੋਕ ਕਿਉਂ ਮੰਨਦੇ ਹਨ ਕਿ ਸਾਡੇ ਵਿਚ ਸਦਾ ਲਈ ਜੀਉਣ ਦੀ ਯੋਗਤਾ ਹੈ ? 
( ਅ ) ਦਾਊਦ ਨੇ ਆਪਣੀ ਬਣਾਵਟ ਬਾਰੇ ਕੀ ਕਿਹਾ ਸੀ ? 
ਕਈ ਲੋਕ ਇਸ ਕਰਕੇ ਵਿਸ਼ਵਾਸ ਕਰਦੇ ਹਨ ਕਿ ਮਨੁੱਖਾਂ ਵਿਚ ਸਦਾ ਲਈ ਜੀਉਣ ਦੀ ਯੋਗਤਾ ਹੈ ਕਿਉਂਕਿ ਅਸੀਂ ਬਹੁਤ ਸੋਹਣੇ ਢੰਗ ਨਾਲ ਬਣਾਏ ਗਏ ਹਾਂ । 
ਉਦਾਹਰਣ ਲਈ , ਆਪਣੀ ਮਾਂ ਦੀ ਕੁੱਖ ਵਿਚ ਸਾਡਾ ਉਤਪੰਨ ਹੋਣਾ ਸੱਚ - ਮੁੱਚ ਚਮਤਕਾਰੀ ਹੈ । 
ਬਿਰਧਰੋਗ ਦੇ ਇਕ ਉੱਘੇ ਵਿਦਵਾਨ ਨੇ ਲਿਖਿਆ : “ ਕੁਦਰਤ ਨੇ ਸਾਨੂੰ ਗਰਭ ਵਿਚ ਪੈਣ ਦੇ ਸਮੇਂ ਤੋਂ ਲੈ ਕੇ ਜਨਮ ਤਕ ਅਤੇ ਫਿਰ ਲਿੰਗੀ ਪ੍ਰੌੜ੍ਹਤਾ ਅਤੇ ਬਾਲਗੀ ਤਕ ਪਹੁੰਚਾਉਣ ਦਾ ਚਮਤਕਾਰ ਤਾਂ ਕੀਤਾ , ਪਰ ਇਸ ਚਮਤਕਾਰ ਨੂੰ ਚਾਲੂ ਰੱਖਣ ਦਾ ਸਾਧਾਰਣ ਕੰਮ ਕਰਨਾ ਨਹੀਂ ਚੁਣਿਆ ਜੋ ਇਸ ਨੂੰ ਹਮੇਸ਼ਾ ਲਈ ਕਾਇਮ ਰੱਖਦਾ । ” 
ਜੀ ਹਾਂ , ਅਸੀਂ ਚਮਤਕਾਰੀ ਢੰਗ ਨਾਲ ਬਣਾਏ ਗਏ ਹਾਂ , ਫਿਰ ਸਵਾਲ ਇਹ ਉੱਠਦਾ ਹੈ ਕਿ ਅਸੀਂ ਕਿਉਂ ਮਰਦੇ ਹਾਂ ? 
ਬਾਈਬਲ ਦੇ ਇਕ ਲਿਖਾਰੀ , ਦਾਊਦ ਨੇ ਹਜ਼ਾਰਾਂ ਸਾਲ ਪਹਿਲਾਂ ਇਨ੍ਹਾਂ ਹੀ ਚਮਤਕਾਰਾਂ ਉੱਤੇ ਗੌਰ ਕੀਤਾ , ਲੇਕਿਨ ਉਹ ਅੱਜ ਦਿਆਂ ਵਿਗਿਆਨੀਆਂ ਵਾਂਗ ਕੁੱਖ ਦੇ ਅੰਦਰ ਨਹੀਂ ਸੀ ਦੇਖ ਸਕਦਾ । 
ਦਾਊਦ ਨੇ ਆਪਣੀ ਬਣਾਵਟ ਬਾਰੇ ਸੋਚਦੇ ਹੋਏ ਲਿਖਿਆ ਕਿ ਉਹ ਆਪਣੀ ‘ ਮਾਂ ਦੀ ਕੁੱਖ ਵਿੱਚ ਢੱਕਿਆ ’ ਗਿਆ ਸੀ । 
ਉਸ ਨੇ ਕਿਹਾ ਕਿ ਉਸ ਸਮੇਂ ਉਹ ਦੇ “ ਅੰਦਰਲੇ ਅੰਗ ਰਚੇ ” ਗਏ ਸਨ । 
ਉਹ ਅੱਗੇ ਕਹਿੰਦਾ ਹੈ ਕਿ “ ਜਦ ਮੈਂ ਗੁਪਤ ਵਿੱਚ ਬਣਾਇਆ ” ਗਿਆ ਸੀ ਤਦ ਮੇਰੀਆਂ “ ਹੱਡੀਆਂ ” ਵੀ ਬਣਾਈਆਂ ਗਈਆਂ ਸਨ । 
ਫਿਰ ਦਾਊਦ ਨੇ “ ਮੇਰੇ ਬੇਡੌਲ ਮਲਬੇ , ” ਜਾਂ ਭਰੂਣ ਬਾਰੇ ਗੱਲ ਕੀਤੀ ਅਤੇ ਆਪਣੀ ਮਾਂ ਦੀ ਕੁੱਖ ਅੰਦਰ ਉਸ ਭਰੂਣ ਬਾਰੇ ਕਿਹਾ : “ ਤੇਰੀ ਪੋਥੀ ਵਿੱਚ ਓਹ ਸਭ ਲਿਖੇ ਗਏ । ” — ਜ਼ਬੂਰ 139 : 13 - 16 . 
ਕੁੱਖ ਵਿਚ ਸਾਡੀ ਬਣਾਵਟ ਦੇ ਸੰਬੰਧ ਵਿਚ ਕਿਹੜੇ ਚਮਤਕਾਰ ਹੁੰਦੇ ਹਨ ? 
ਸਪੱਸ਼ਟ ਤੌਰ ਤੇ , ਉਸ ਦੀ ਮਾਂ ਦੀ ਕੁੱਖ ਦੇ ਅੰਦਰ ਦਾਊਦ ਦੀ ਬਣਾਵਟ ਲਈ ਇਕ ਅਸਲੀ ਹੱਥ - ਲਿਖਤ ਰੂਪ - ਰੇਖਾ ਨਹੀਂ ਸੀ । 
ਪਰ ਜਦੋਂ ਦਾਊਦ ਨੇ ਆਪਣੇ ‘ ਅੰਦਰਲੇ ਅੰਗਾਂ , ’ ਆਪਣੀਆਂ “ ਹੱਡੀਆਂ , ” ਅਤੇ ਸਰੀਰ ਦੇ ਹੋਰ ਅੰਗਾਂ ਬਾਰੇ ਮਨਨ ਕੀਤਾ , ਤਾਂ ਉਸ ਨੂੰ ਇਸ ਤਰ੍ਹਾਂ ਲੱਗਿਆ ਕਿ ਇਨ੍ਹਾਂ ਸਾਰਿਆਂ ਦੀ ਬਣਾਵਟ ਨਕਸ਼ੇ ਅਨੁਸਾਰ ਸੀ , ਜਿਵੇਂ ਕਿ ਇਹ ਸਾਰਾ ਕੁਝ ‘ ਲਿਖਿਆ ਗਿਆ ’ ਸੀ । 
ਇਹ ਇਸ ਤਰ੍ਹਾਂ ਸੀ ਮਾਨੋ ਮਾਂ ਦੇ ਗਰਭ ਵਿਚ ਉਸ ਪਹਿਲੇ ਸੈੱਲ ਵਿਚ ਕਿਤਾਬਾਂ ਨਾਲ ਭਰਿਆ ਇਕ ਬਹੁਤ ਵੱਡਾ ਕਮਰਾ ਸੀ । 
ਇਨ੍ਹਾਂ ਕਿਤਾਬਾਂ ਵਿਚ ਬੱਚੇ ਦੀ ਬਣਾਵਟ ਬਾਰੇ ਵੇਰਵੇ ਸਹਿਤ ਹਿਦਾਇਤਾਂ ਸਨ ਅਤੇ ਇਹ ਜਟਿਲ ਹਿਦਾਇਤਾਂ ਹਰ ਨਵੇਂ ਸੈੱਲ ਨੂੰ ਵੀ ਦਿੱਤੀਆਂ ਗਈਆਂ ਸਨ । 
ਇਸ ਤਰ੍ਹਾਂ , ਸਾਇੰਸ ਵਰਲਡ ਰਸਾਲੇ ਨੇ ਤਸਵੀਰੀ ਭਾਸ਼ਾ ਵਰਤ ਕੇ ਕਿਹਾ ਕਿ ‘ ਭਰੂਣ ਵਿਚ ਵਿਕਸਿਤ ਹੋ ਰਹੇ ਹਰ ਸੈੱਲ ਵਿਚ ਰੂਪ - ਰੇਖਾ ਦੀ ਪੂਰੀ ਅਲਮਾਰੀ ਹੈ । ’ 
ਕੀ ਸਬੂਤ ਹੈ ਕਿ ਦਾਊਦ ਦੇ ਲਿਖਣ ਵਾਂਗ ਅਸੀਂ “ ਭਿਆਣਕ ਰੀਤੀ ਤੇ ਅਚਰਜ ਹਾਂ ” ? 
ਕੀ ਤੁਸੀਂ ਆਪਣਿਆਂ ਸਰੀਰਾਂ ਦੇ ਚਮਤਕਾਰੀ ਕੰਮਾਂ ਬਾਰੇ ਕਦੀ ਸੋਚਿਆ ਹੈ ? 
ਜੀਵ - ਵਿਗਿਆਨੀ ਜੈਰਡ ਡਾਇਮੰਡ ਨੇ ਨੋਟ ਕੀਤਾ : “ ਅਸੀਂ ਆਪਣੀਆਂ ਆਂਦਰਾਂ ਦੀ ਅੰਦਰਲੀ ਤਹਿ ਦੇ ਕੋਸ਼ਾਣੂਆਂ ਨੂੰ ਦੋ - ਤਿੰਨ ਦਿਨਾਂ ਵਿਚ ਇਕ ਵਾਰ , ਪਿਸ਼ਾਬ ਥੈਲੀ ਦੀ ਅੰਦਰਲੀ ਤਹਿ ਦੇ ਕੋਸ਼ਾਣੂਆਂ ਨੂੰ ਦੋ ਮਹੀਨਿਆਂ ਵਿਚ ਇਕ ਵਾਰ , ਅਤੇ ਖ਼ੂਨ ਦੇ ਲਾਲ ਕੋਸ਼ਾਣੂਆਂ ਨੂੰ ਚਾਰ ਮਹੀਨਿਆਂ ਵਿਚ ਇਕ ਵਾਰ ਬਦਲਦੇ ਹਾਂ । ” 
ਉਸ ਨੇ ਸਿੱਟਾ ਕੱਢਿਆ : “ ਕੁਦਰਤ ਸਾਨੂੰ ਹਰ ਦਿਨ ਅੱਡ - ਅੱਡ ਕਰ ਕੇ ਦੁਬਾਰਾ ਜੋੜਦੀ ਹੈ । ” 
ਇਸ ਦਾ ਅਸਲ ਵਿਚ ਕੀ ਅਰਥ ਹੈ ? 
ਇਸ ਦਾ ਅਰਥ ਇਹ ਹੈ ਕਿ ਸਾਡੀ ਉਮਰ ਭਾਵੇਂ ਜਿੰਨੀ ਵੀ ਹੋਵੇ — ਚਾਹੇ 8 , 80 , ਜਾਂ 800 ਸਾਲ ਵੀ — ਸਾਡਾ ਸਰੀਰ ਬਹੁਤ ਹੀ ਜਵਾਨ ਰਹਿੰਦਾ ਹੈ । 
ਇਕ ਵਿਗਿਆਨੀ ਨੇ ਇਕ ਵਾਰ ਅੰਦਾਜ਼ਾ ਲਗਾਇਆ : “ ਸਾਡੇ ਸਰੀਰ ਦੇ ਲਗਭਗ 98 ਫੀ ਸਦੀ ਅਣੂ ਇਕ ਸਾਲ ਵਿਚ ਦੂਜਿਆਂ ਅਣੂਆਂ ਨਾਲ ਬਦਲੇ ਜਾਣਗੇ , ਜੋ ਕਿ ਅਸੀਂ ਹਵਾ ਅਤੇ ਖਾਣ - ਪੀਣ ਦੁਆਰਾ ਆਪਣੇ ਸਰੀਰ ਵਿਚ ਲੈਂਦੇ ਹਾਂ । ” 
ਪਰਮੇਸ਼ੁਰ ਦੀ ਮਹਿਮਾ ਕਰਦੇ ਸਮੇਂ ਕਹੇ ਗਏ ਦਾਊਦ ਦੇ ਸ਼ਬਦ ਬਿਲਕੁਲ ਸਹੀ ਹਨ ਕਿ ਅਸੀਂ “ ਭਿਆਣਕ ਰੀਤੀ ਤੇ ਅਚਰਜ ਹਾਂ । ” — ਜ਼ਬੂਰ 139 : 14 . 
ਸਾਡੇ ਸਰੀਰ ਦੇ ਡੀਜ਼ਾਈਨ ਉੱਤੇ ਗੌਰ ਕਰਦੇ ਹੋਏ , ਕੁਝ ਲੋਕਾਂ ਨੇ ਕੀ ਸਿੱਟਾ ਕੱਢਿਆ ਹੈ ? 
ਸਾਡੇ ਸਰੀਰ ਦੇ ਡੀਜ਼ਾਈਨ ਉੱਤੇ ਗੌਰ ਕਰਦੇ ਹੋਏ , ਬਿਰਧਰੋਗ ਦੇ ਇਕ ਉੱਘੇ ਵਿਦਵਾਨ ਨੇ ਕਿਹਾ : “ ਇਹ ਸਪੱਸ਼ਟ ਨਹੀਂ ਕਿ ਅਸੀਂ ਬੁੱਢੇ ਕਿਉਂ ਹੁੰਦੇ ਹਾਂ । ” 
ਤਾਂ ਸੱਚ - ਮੁੱਚ ਇਸ ਤਰ੍ਹਾਂ ਲੱਗਦਾ ਹੈ ਕਿ ਸਾਨੂੰ ਸਦਾ ਲਈ ਜੀਉਂਦੇ ਰਹਿਣਾ ਚਾਹੀਦਾ ਹੈ । 
ਅਤੇ ਇਸੇ ਕਰਕੇ ਮਨੁੱਖ ਆਪਣੀ ਤਕਨਾਲੋਜੀ ਰਾਹੀਂ ਇਸ ਮੰਜ਼ਲ ਨੂੰ ਹਾਸਲ ਕਰਨ ਦੀ ਕੋਸ਼ਿਸ਼ ਕਰ ਰਹੇ ਹਨ । 
ਡਾਕਟਰ ਐਲਵਿਨ ਸਿਲਵਰਸਟੀਨ ਨੇ ਥੋੜ੍ਹੇ ਚਿਰ ਪਹਿਲਾਂ ਆਪਣੀ ਕਿਤਾਬ ਮੌਤ ਉੱਤੇ ਜਿੱਤ ( ਅੰਗ੍ਰੇਜ਼ੀ ) ਵਿਚ ਭਰੋਸੇ ਨਾਲ ਲਿਖਿਆ : “ ਅਸੀਂ ਜੀਵਨ ਦਾ ਸਾਰ ਜਾਣ ਜਾਵਾਂਗੇ । 
ਅਸੀਂ ਸਮਝ ਜਾਵਾਂਗੇ . . . 
ਕਿ ਇਕ ਵਿਅਕਤੀ ਕਿਵੇਂ ਬੁੱਢਾ ਹੁੰਦਾ ਹੈ । ” 
ਇਸ ਦਾ ਨਤੀਜਾ ਕੀ ਹੋਵੇਗਾ ? 
ਉਸ ਨੇ ਅਨੁਮਾਨ ਲਾਇਆ : “ ਕੋਈ ਵੀ ‘ ਬੁੱਢਾ ’ ਨਹੀਂ ਹੋਵੇਗਾ , ਕਿਉਂਕਿ ਜਿਹੜੀ ਜਾਣਕਾਰੀ ਮੌਤ ਉੱਤੇ ਜਿੱਤ ਪਾਉਣ ਦੇਵੇਗੀ ਉਹ ਅਨੰਤ ਜਵਾਨੀ ਵੀ ਲਿਆਵੇਗੀ । ” 
ਇਨਸਾਨ ਦੀ ਬਣਾਵਟ ਬਾਰੇ ਆਧੁਨਿਕ ਵਿਗਿਆਨ ਉੱਤੇ ਵਿਚਾਰ ਕਰਦੇ ਹੋਏ , ਕੀ ਸਦੀਪਕ ਜੀਵਨ ਦਾ ਖ਼ਿਆਲ ਕਾਲਪਨਿਕ ਲੱਗਦਾ ਹੈ ? 
ਸਦੀਪਕ ਜੀਵਨ ਦੀ ਸੰਭਾਵਨਾ ਵਿਚ ਵਿਸ਼ਵਾਸ ਕਰਨ ਲਈ ਇਕ ਹੋਰ ਠੋਸ ਕਾਰਨ ਵੀ ਹੈ । 
ਸਦਾ ਲਈ ਜੀਉਣ ਦੀ ਇੱਛਾ 
8 , 9 . 
ਇਤਿਹਾਸ ਦੌਰਾਨ ਲੋਕਾਂ ਦੀ ਕਿਹੜੀ ਕੁਦਰਤੀ ਇੱਛਾ ਰਹੀ ਹੈ ? 
ਕੀ ਤੁਸੀਂ ਇਸ ਬਾਰੇ ਕਦੀ ਸੋਚਿਆ ਹੈ ਕਿ ਸਦਾ ਲਈ ਜੀਉਣਾ ਇਕ ਕੁਦਰਤੀ ਮਾਨਵੀ ਇੱਛਾ ਹੈ ? 
ਇਕ ਜਰਮਨ ਰਸਾਲੇ ਵਿਚ ਇਕ ਡਾਕਟਰ ਨੇ ਲਿਖਿਆ : “ ਸਦੀਪਕ ਜੀਵਨ ਦਾ ਸੁਪਨਾ ਸ਼ਾਇਦ ਮਨੁੱਖਜਾਤੀ ਜਿੰਨਾ ਪੁਰਾਣਾ ਹੈ । ” 
ਕੁਝ ਪ੍ਰਾਚੀਨ ਯੂਰਪੀ ਲੋਕਾਂ ਦਿਆਂ ਵਿਸ਼ਵਾਸਾਂ ਦਾ ਵਰਣਨ ਕਰਦੇ ਹੋਏ , ਦ ਨਿਊ ਐਨਸਾਈਕਲੋਪੀਡੀਆ ਬ੍ਰਿਟੈਨਿਕਾ ਕਹਿੰਦਾ ਹੈ : “ ਚੰਗੇ ਲੋਕ ਸੁਨਹਿਰੀ ਛੱਤ ਵਾਲੇ ਚਮਕੀਲੇ ਮਹਿਲ ਵਿਚ ਸਦਾ ਲਈ ਰਹਿਣਗੇ । ” 
ਅਤੇ ਦੇਖੋ ਤਾਂ ਸਹੀਂ ਕਿ ਲੋਕ ਸਦਾ ਲਈ ਜੀਉਣ ਦੀ ਇੱਛਾ ਪੂਰੀ ਕਰਨ ਲਈ ਕਿਸ ਹੱਦ ਤਕ ਗਏ ਹਨ ! 
ਦ ਐਨਸਾਈਕਲੋਪੀਡੀਆ ਅਮੈਰੀਕਾਨਾ ਟਿੱਪਣੀ ਕਰਦਾ ਹੈ ਕਿ ਚੀਨ ਵਿਚ ਕੁਝ 2,000 ਸਾਲ ਪਹਿਲਾਂ , “ ਤਾਓਵਾਦੀ ਪੰਡਿਤ ਦੀ ਅਗਵਾਈ ਅਧੀਨ , ਸ਼ਹਿਨਸ਼ਾਹ ਅਤੇ [ ਆਮ ] ਲੋਕ ਆਪਣੇ ਕੰਮ - ਕਾਰ ਛੱਡ ਕੇ , ਜੀਵਨ ਦੇ ਅੰਮ੍ਰਿਤ - ਜਲ ਦੀ ਭਾਲ ਕਰਨ ਲਈ ਨਿਕਲਦੇ ਸਨ ” ਜੋ ਕਿ ਉਨ੍ਹਾਂ ਦੇ ਅਨੁਸਾਰ ਜਵਾਨੀ ਦਾ ਸੋਮਾ ਸੀ । 
ਜੀ ਹਾਂ , ਇਤਿਹਾਸ ਦੌਰਾਨ , ਲੋਕਾਂ ਨੇ ਵਿਸ਼ਵਾਸ ਕੀਤਾ ਹੈ ਕਿ ਵੱਖਰੇ - ਵੱਖਰੇ ਮਿਸ਼ਰਣ ਜਾਂ ਦਵਾਈਆਂ ਖਾਣ ਦੁਆਰਾ , ਜਾਂ ਕੋਈ ਖ਼ਾਸ ਪਾਣੀ ਪੀਣ ਦੁਆਰਾ , ਉਹ ਜਵਾਨ ਰਹਿ ਸਕਦੇ ਸਨ । 
ਜ਼ਿੰਦਗੀ ਵਧਾਉਣ ਲਈ ਕਿਹੜੀ ਆਧੁਨਿਕ ਕੋਸ਼ਿਸ਼ ਕੀਤੀ ਗਈ ਹੈ ? 
ਸਦਾ ਵਾਸਤੇ ਜੀਉਣ ਲਈ ਮਨੁੱਖ ਦੀ ਇੱਛਾ ਪੂਰੀ ਕਰਨ ਲਈ ਆਧੁਨਿਕ ਜਤਨ ਵੀ ਮਾਅਰਕੇ ਦੇ ਹਨ । 
ਇਸ ਦਾ ਮੁੱਖ ਉਦਾਹਰਣ ਹੈ ਕਿਸੇ ਮਰੇ ਹੋਏ ਰੋਗੀ ਵਿਅਕਤੀ ਨੂੰ ਬਰਫ਼ ਵਿਚ ਰੱਖਣਾ । 
ਇਹ ਇਸ ਉਮੀਦ ਨਾਲ ਕੀਤਾ ਗਿਆ ਹੈ ਕਿ ਕਿਸੇ ਭਾਵੀ ਸਮੇਂ ਵਿਚ ਜਦੋਂ ਰੋਗ ਦਾ ਕੋਈ ਇਲਾਜ ਮਿਲ ਜਾਵੇਗਾ , ਤਾਂ ਉਸ ਨੂੰ ਮੁੜ ਜੀਉਂਦਾ ਕੀਤਾ ਜਾ ਸਕੇਗਾ । 
ਕ੍ਰਾਯੋਨਿਕਸ ਨਾਮਕ ਇਸ ਅਭਿਆਸ ਦੇ ਇਕ ਸਮਰਥਕ ਨੇ ਲਿਖਿਆ : “ ਜੇ ਸਾਡੀ ਆਸ਼ਾ ਪੂਰੀ ਹੋਈ ਅਤੇ — ਬੁਢਾਪੇ ਦੀਆਂ ਕਮਜ਼ੋਰੀਆਂ ਸਮੇਤ — ਸਾਰਿਆਂ ਰੋਗਾਂ ਦਾ ਇਲਾਜ ਜਾਂ ਮੁਰੰਮਤ ਕਰਨ ਦੀ ਜਾਣਕਾਰੀ ਮਿਲ ਗਈ , ਤਾਂ ਜਿਹੜੇ ਵੀ ਹੁਣ ‘ ਮਰਦੇ ’ ਹਨ , ਉਹ ਭਵਿੱਖ ਵਿਚ ਅਣਗਿਣਤ ਸਾਲਾਂ ਤਕ ਜੀਉਣਗੇ । ” 
ਲੋਕ ਸਦਾ ਲਈ ਜੀਉਣ ਦੀ ਇੱਛਾ ਕਿਉਂ ਰੱਖਦੇ ਹਨ ? 
ਤੁਸੀਂ ਸ਼ਾਇਦ ਪੁੱਛੋ , ਸਦੀਪਕ ਜੀਵਨ ਦੀ ਇੱਛਾ ਸਾਡੀ ਸੋਚਣੀ ਵਿਚ ਕਿਉਂ ਸਮਾਈ ਹੋਈ ਹੈ ? 
ਕੀ ਇਹ ਇਸ ਕਰਕੇ ਹੈ ਕਿ ‘ ਪਰਮੇਸ਼ੁਰ ਨੇ ਸਦੀਪਕਾਲ ਨੂੰ ਮਨੁੱਖ ਦੇ ਮਨ ਵਿੱਚ ਟਿਕਾ ਦਿੱਤਾ ਹੈ ’ ? 
( ਉਪਦੇਸ਼ਕ ਦੀ ਪੋਥੀ 3 : 11 ) ਇਸ ਗੱਲ ਉੱਤੇ ਗੰਭੀਰਤਾ ਨਾਲ ਵਿਚਾਰ ਕਰਨਾ ਚਾਹੀਦਾ ਹੈ ! 
ਜ਼ਰਾ ਸੋਚੋ : ਜੇਕਰ ਸਾਡੇ ਸ੍ਰਿਸ਼ਟੀਕਰਤੇ ਦਾ ਮਕਸਦ ਸਾਡੇ ਲਈ ਸਦਾ ਤਕ ਜੀਉਣਾ ਨਹੀਂ ਸੀ ਤਾਂ ਫਿਰ ਸਾਡੇ ਵਿਚ ਸਦੀਪਕਾਲ , ਯਾਨੀ ਕਿ ਸਦਾ ਲਈ ਜੀਉਣ ਦੀ ਕੁਦਰਤੀ ਇੱਛਾ ਕਿਉਂ ਹੈ ? 
ਅਤੇ ਕੀ ਸਾਨੂੰ ਸਦੀਪਕ ਜੀਵਨ ਦੀ ਇੱਛਾ ਨਾਲ ਬਣਾ ਕੇ ਅਤੇ ਫਿਰ ਇਸ ਇੱਛਾ ਨੂੰ ਕਦੇ ਨਾ ਪੂਰਾ ਕਰਨਾ ਉਸ ਦਾ ਪ੍ਰੇਮ ਦਿਖਾਉਂਦਾ ? — ਜ਼ਬੂਰ 145 : 16 . 
ਸਾਨੂੰ ਕਿਸ ਉੱਤੇ ਭਰੋਸਾ ਰੱਖਣਾ ਚਾਹੀਦਾ ਹੈ ? 
ਕੁਝ ਲੋਕ ਕੀ ਭਰੋਸਾ ਕਰਦੇ ਹਨ , ਪਰ ਤੁਹਾਡੇ ਖ਼ਿਆਲ ਵਿਚ ਕੀ ਇਸ ਦਾ ਠੋਸ ਆਧਾਰ ਹੈ ? 
ਸਦੀਪਕ ਜੀਵਨ ਪ੍ਰਾਪਤ ਕਰਨ ਲਈ ਸਾਡਾ ਭਰੋਸਾ ਕਿੱਥੇ , ਜਾਂ ਕਿਸ ਉੱਤੇ ਹੋਣਾ ਚਾਹੀਦਾ ਹੈ ? 
ਕੀ ਇਹ 20ਵੀਂ ਜਾਂ 21ਵੀਂ ਸਦੀ ਦੀ ਮਾਨਵੀ ਤਕਨਾਲੋਜੀ ਉੱਤੇ ਹੋਣਾ ਚਾਹੀਦਾ ਹੈ ? 
ਦ ਨਿਊਯਾਰਕ ਟਾਈਮਜ਼ ਮੈਗਜ਼ੀਨ ਦੇ “ ਉਹ ਜੀਉਣਾ ਚਾਹੁੰਦੇ ਹਨ , ” ਲੇਖ ਨੇ ‘ ਤਕਨਾਲੋਜੀ ਦੇਵਤੇ ’ ਬਾਰੇ ਅਤੇ “ ਤਕਨਾਲੋਜੀ ਦੀਆਂ ਭਾਵੀ ਯੋਗਤਾਵਾਂ ਪ੍ਰਤੀ ਜੋਸ਼ ” ਬਾਰੇ ਗੱਲ ਕੀਤੀ । 
ਇਕ ਖੋਜਕਾਰ ਬਾਰੇ ਇਹ ਵੀ ਕਿਹਾ ਗਿਆ ਸੀ ਕਿ ਉਸ ਨੂੰ “ ਵਿਸ਼ਵਾਸ ਹੈ . . . 
ਕਿ ਸਾਡੇ ਬਚਾਅ ਲਈ ਬੁਢਾਪੇ ਨੂੰ ਰੋਕਣ , ਸ਼ਾਇਦ ਇਸ ਨੂੰ ਪਿੱਛੇ ਮੋੜਨ ਲਈ ਵੀ ਜੀਨ - ਸੰਬੰਧੀ ਤਬਦੀਲੀ ਦੇ ਤਰੀਕੇ ਵੇਲੇ ਸਿਰ ਮਿਲ ਜਾਣਗੇ । ” 
ਅਸਲ ਵਿਚ , ਬੁਢਾਪੇ ਅਤੇ ਮੌਤ ਨੂੰ ਰੋਕਣ ਲਈ ਮਨੁੱਖਾਂ ਦੇ ਜਤਨ ਬਿਲਕੁਲ ਵਿਅਰਥ ਸਾਬਤ ਹੋਏ ਹਨ । 
ਸਾਡੇ ਦਿਮਾਗ਼ ਦੀ ਰਚਨਾ ਕਿਸ ਤਰ੍ਹਾਂ ਸੰਕੇਤ ਕਰਦੀ ਹੈ ਕਿ ਅਸੀਂ ਸਦਾ ਲਈ ਜੀਉਣ ਵਾਸਤੇ ਬਣਾਏ ਗਏ ਸਨ ? 
ਕੀ ਇਸ ਦਾ ਇਹ ਮਤਲਬ ਹੈ ਕਿ ਸਦੀਪਕ ਜੀਵਨ ਹਾਸਲ ਕਰਨ ਦਾ ਕੋਈ ਭਰੋਸੇਯੋਗ ਰਾਹ ਨਹੀਂ ਹੈ ? 
ਬਿਲਕੁਲ ਨਹੀਂ ! 
ਇਕ ਰਾਹ ਹੈ ਅਤੇ ਸਾਡੇ ਦਿਮਾਗ਼ ਦੀ ਸਿੱਖਣ ਦੀ ਅਦਭੁਤ ਅਤੇ ਅਸੀਮਿਤ ਯੋਗਤਾ ਨੂੰ ਸਾਨੂੰ ਇਸ ਗੱਲ ਦਾ ਯਕੀਨ ਦਿਲਾਉਣਾ ਚਾਹੀਦਾ ਹੈ । 
ਜੀਵ - ਵਿਗਿਆਨੀ ਜੇਮਜ਼ ਵਾਟਸਨ ਨੇ ਦਿਮਾਗ਼ ਨੂੰ “ ਸਾਡੇ ਵਿਸ਼ਵ - ਮੰਡਲ ਵਿੱਚੋਂ ਸਭ ਤੋਂ ਗੁੰਝਲਦਾਰ ਵਸਤੂ ” ਕਿਹਾ । 
ਅਤੇ ਤੰਤੂ - ਵਿਗਿਆਨੀ ਰਿਚਰਡ ਰੈਸਟਕ ਨੇ ਕਿਹਾ : “ ਪੂਰੇ ਗਿਆਤ ਵਿਸ਼ਵ - ਮੰਡਲ ਵਿਚ ਅਜਿਹੀ ਕੋਈ ਵੀ ਚੀਜ਼ ਨਹੀਂ ਜੋ ਇਸ ਨਾਲ ਮਿਲਦੀ - ਜੁਲਦੀ ਹੈ । ” 
ਸਾਡਾ ਅਜਿਹਾ ਦਿਮਾਗ਼ ਕਿਉਂ ਹੈ ਜਿਸ ਵਿਚ ਤਕਰੀਬਨ ਅਸੀਮਿਤ ਜਾਣਕਾਰੀ ਇਕੱਠੀ ਕਰਨ ਅਤੇ ਸਮਝਣ ਦੀ ਯੋਗਤਾ ਹੈ ਅਤੇ ਸਾਡਾ ਅਜਿਹਾ ਸਰੀਰ ਕਿਉਂ ਹੈ ਜੋ ਸਦੀਪਕ ਜੀਵਨ ਵਾਸਤੇ ਡੀਜ਼ਾਈਨ ਕੀਤਾ ਗਿਆ ਹੈ , ਜੇਕਰ ਅਸੀਂ ਸਦੀਪਕ ਜੀਵਨ ਦਾ ਆਨੰਦ ਮਾਣਨ ਦੇ ਇਰਾਦੇ ਨਾਲ ਨਹੀਂ ਬਣਾਏ ਗਏ ਸਨ ? 
( ੳ ) ਇਨਸਾਨ ਦੇ ਜੀਵਨ ਬਾਰੇ ਬਾਈਬਲ ਦੇ ਲਿਖਾਰੀ ਕਿਸ ਸਿੱਟੇ ਵੱਲ ਸੰਕੇਤ ਕਰਦੇ ਹਨ ? 
( ਅ ) ਸਾਨੂੰ ਮਨੁੱਖ ਦੀ ਬਜਾਇ ਪਰਮੇਸ਼ੁਰ ਉੱਤੇ ਭਰੋਸਾ ਕਿਉਂ ਰੱਖਣਾ ਚਾਹੀਦਾ ਹੈ ? 
ਤਾਂ ਫਿਰ , ਉਹ ਕਿਹੜਾ ਇੱਕੋ ਇਕ ਜਾਇਜ਼ ਅਤੇ ਹਕੀਕੀ ਸਿੱਟਾ ਹੈ ਜਿਸ ਤੇ ਅਸੀਂ ਪਹੁੰਚ ਸਕਦੇ ਹਾਂ ? 
ਕੀ ਇਹ ਨਹੀਂ ਕਿ ਅਸੀਂ ਸਦਾ ਲਈ ਜੀਉਣ ਵਾਸਤੇ ਸਰਬ - ਸ਼ਕਤੀਸ਼ਾਲੀ ਅਤੇ ਬੁੱਧੀਮਾਨ ਸ੍ਰਿਸ਼ਟੀਕਰਤਾ ਦੁਆਰਾ ਡੀਜ਼ਾਈਨ ਅਤੇ ਸ੍ਰਿਸ਼ਟ ਕੀਤੇ ਗਏ ਹਾਂ ? 
( ਅੱਯੂਬ 10 : 8 ; ਜ਼ਬੂਰ 36 : 9 ; 100 : 3 ; ਮਲਾਕੀ 2 : 10 ; ਰਸੂਲਾਂ ਦੇ ਕਰਤੱਬ 17 : 24 , 25 ) ਇਸ ਲਈ , ਕੀ ਸਾਨੂੰ ਜ਼ਬੂਰਾਂ ਦੇ ਲਿਖਾਰੀ ਦੇ ਪ੍ਰੇਰਿਤ ਹੁਕਮ ਵੱਲ ਧਿਆਨ ਨਹੀਂ ਦੇਣਾ ਚਾਹੀਦਾ : “ ਹਾਕਮਾਂ ਦੇ ਉੱਤੇ ਭਰੋਸਾ ਨਾ ਰੱਖੋ , ਨਾ ਆਦਮ ਵੰਸ ਉੱਤੇ , ਜਿਹ ਦੇ ਕੋਲ ਬਚਾਓ ਹੈ ਨਹੀਂ ” ? 
ਸਾਨੂੰ ਮਨੁੱਖਾਂ ਉੱਤੇ ਭਰੋਸਾ ਕਿਉਂ ਨਹੀਂ ਰੱਖਣਾ ਚਾਹੀਦਾ ? 
ਕਿਉਂਕਿ ਜਿਵੇਂ ਜ਼ਬੂਰਾਂ ਦੇ ਲਿਖਾਰੀ ਨੇ ਲਿਖਿਆ , “ ਉਹ ਦਾ ਸਾਹ ਿ ਨੱਕਲ ਜਾਵੇਗਾ , ਉਹ ਆਪਣੀ ਮਿੱਟੀ ਵਿੱਚ ਮੁੜ ਜਾਵੇਗਾ , ਉਸੇ ਦਿਨ ਉਹ ਦੇ ਪਰੋਜਨ ਨਾਸ ਹੋ ਜਾਂਦੇ ਹਨ ! ” 
ਸੱਚ - ਮੁੱਚ , ਸਦਾ ਲਈ ਜੀਉਣ ਦੀ ਸੰਭਾਵਨਾ ਦੇ ਬਾਵਜੂਦ , ਮਨੁੱਖ ਮੌਤ ਦੇ ਸਾਮ੍ਹਣੇ ਬੇਬਸ ਹਨ । 
ਜ਼ਬੂਰਾਂ ਦੇ ਲਿਖਾਰੀ ਦਾ ਸਿੱਟਾ ਇਹ ਹੈ : “ ਧੰਨ ਉਹ ਹੈ . . . 
ਜਿਹ ਦੀ ਆਸਾ ਯਹੋਵਾਹ ਆਪਣੇ ਪਰਮੇਸ਼ੁਰ ਉੱਤੇ ਹੈ ! ” — ਜ਼ਬੂਰ 146 : 3 - 5 . 
ਕੀ ਇਹ ਸੱਚ - ਮੁੱਚ ਪਰਮੇਸ਼ੁਰ ਦਾ ਮਕਸਦ ਹੈ ? 
ਅਸੀਂ ਕਿਸ ਤਰ੍ਹਾਂ ਜਾਣਦੇ ਹਾਂ ਕਿ ਪਰਮੇਸ਼ੁਰ ਦਾ ਮਕਸਦ ਇਹ ਹੈ ਕਿ ਅਸੀਂ ਸਦਾ ਲਈ ਜੀਉਂਦੇ ਰਹੀਏ ? 
ਲੇਕਿਨ ਤੁਸੀਂ ਸ਼ਾਇਦ ਪੁੱਛੋ , ਕੀ ਸੱਚ - ਮੁੱਚ ਯਹੋਵਾਹ ਦਾ ਇਹ ਮਕਸਦ ਹੈ ਕਿ ਅਸੀਂ ਸਦੀਪਕ ਜੀਵਨ ਦਾ ਆਨੰਦ ਮਾਣੀਏ ? 
ਹਾਂ , ਬਿਲਕੁਲ ! 
ਪਰਮੇਸ਼ੁਰ ਦਾ ਬਚਨ ਕਈ ਵਾਰ ਇਸ ਦਾ ਵਾਅਦਾ ਕਰਦਾ ਹੈ । 
ਬਾਈਬਲ ਭਰੋਸਾ ਦਿਲਾਉਂਦੀ ਹੈ ਕਿ “ ਪਰਮੇਸ਼ੁਰ ਦੀ ਬਖ਼ਸ਼ੀਸ਼ . . . 
ਸਦੀਪਕ ਜੀਵਨ ਹੈ । ” 
ਪਰਮੇਸ਼ੁਰ ਦੇ ਸੇਵਕ ਯੂਹੰਨਾ ਨੇ ਲਿਖਿਆ : “ ਇਹ ਉਹ ਵਾਇਦਾ ਹੈ ਜਿਹੜਾ [ ਪਰਮੇਸ਼ੁਰ ] ਨੇ ਸਾਨੂੰ ਦਿੱਤਾ ਸੀ ਅਰਥਾਤ ਸਦੀਪਕ ਜੀਵਨ । ” 
ਕੋਈ ਹੈਰਾਨੀ ਦੀ ਗੱਲ ਨਹੀਂ ਕਿ ਇਕ ਨੌਜਵਾਨ ਨੇ ਯਿਸੂ ਨੂੰ ਪੁੱਛਿਆ : “ ਗੁਰੂ ਜੀ ਮੈਂ ਕਿਹੜਾ ਭਲਾ ਕੰਮ ਕਰਾਂ ਜੋ ਮੈਨੂੰ ਸਦੀਪਕ ਜੀਉਣ ਮਿਲੇ ? ” 
ਅਸਲ ਵਿਚ , ਪੌਲੁਸ ਰਸੂਲ ਨੇ “ ਉਸ ਸਦੀਪਕ ਜੀਵਨ ਦੀ ਆਸ ” ਬਾਰੇ ਲਿਖਿਆ , “ ਜਿਹ ਦਾ ਪਰਮੇਸ਼ੁਰ ਨੇ ਜੋ ਝੂਠ ਬੋਲ ਨਹੀਂ ਸੱਕਦਾ ਸਨਾਤਨ ਸਮਿਆਂ ਤੋਂ ਵਾਇਦਾ ਕੀਤਾ ਸੀ । ” — ਤੀਤੁਸ 1 : 2 . 
ਪਰਮੇਸ਼ੁਰ ਨੇ ਸ਼ਾਇਦ ਕਿਸ ਭਾਵ ਵਿਚ “ ਸਨਾਤਨ ਸਮਿਆਂ ਤੋਂ ” ਸਦੀਪਕ ਜੀਵਨ ਜਾ ਵਾਅਦਾ ਕੀਤਾ ਹੋਵੇ ? 
ਇਸ ਦਾ ਕੀ ਮਤਲਬ ਹੈ ਕਿ ਪਰਮੇਸ਼ੁਰ ਨੇ “ ਸਨਾਤਨ ਸਮਿਆਂ ਤੋਂ ” ਸਦੀਪਕ ਜੀਵਨ ਦਾ ਵਾਅਦਾ ਕੀਤਾ ਸੀ ? 
ਕੁਝ ਲੋਕ ਸੋਚਦੇ ਹਨ ਕਿ ਪੌਲੁਸ ਰਸੂਲ ਦਾ ਇਹ ਮਤਲਬ ਸੀ ਕਿ ਪਹਿਲੇ ਜੋੜੇ , ਆਦਮ ਅਤੇ ਹੱਵਾਹ , ਨੂੰ ਬਣਾਉਣ ਤੋਂ ਪਹਿਲਾਂ ਪਰਮੇਸ਼ੁਰ ਦਾ ਮਕਸਦ ਇਹ ਸੀ ਕਿ ਮਨੁੱਖ ਸਦਾ ਲਈ ਜੀਉਣ । 
ਪਰ , ਜੇ ਪੌਲੁਸ ਇਨਸਾਨਾਂ ਦੀ ਸ੍ਰਿਸ਼ਟੀ ਤੋਂ ਬਾਅਦ ਦੀ ਗੱਲ ਕਰ ਰਿਹਾ ਸੀ ਅਤੇ ਜਦੋਂ ਯਹੋਵਾਹ ਨੇ ਆਪਣੇ ਮਕਸਦ ਬਾਰੇ ਦੱਸਿਆ ਸੀ , ਤਾਂ ਵੀ ਸਾਫ਼ - ਸਾਫ਼ ਪਤਾ ਲੱਗਦਾ ਹੈ ਕਿ ਪਰਮੇਸ਼ੁਰ ਦੀ ਇੱਛਾ ਵਿਚ ਇਨਸਾਨਾਂ ਲਈ ਸਦੀਪਕ ਜੀਵਨ ਸ਼ਾਮਲ ਹੈ । 
ਆਦਮ ਅਤੇ ਹੱਵਾਹ ਨੂੰ ਅਦਨ ਦੇ ਬਾਗ਼ ਵਿੱਚੋਂ ਬਾਹਰ ਕਿਉਂ ਕੱਢਿਆ ਗਿਆ , ਅਤੇ ਬਾਗ਼ ਦੇ ਦੁਆਰ ਤੇ ਦੂਤਾਂ ਨੂੰ ਕਿਉਂ ਰੱਖਿਆ ਗਿਆ ? 
ਬਾਈਬਲ ਕਹਿੰਦੀ ਹੈ ਕਿ ਅਦਨ ਦੇ ਬਾਗ਼ ਵਿਚ ‘ ਯਹੋਵਾਹ ਪਰਮੇਸ਼ੁਰ ਨੇ ਜ਼ਮੀਨ ਤੋਂ ਜੀਵਣ ਦਾ ਬਿਰਛ ਉਗਾਇਆ । ’ 
ਆਦਮ ਨੂੰ ਬਾਗ਼ ਵਿੱਚੋਂ ਕੱਢਣ ਦਾ ਕਾਰਨ ਇਹ ਸੀ ਕਿ ਉਹ ‘ ਆਪਣਾ ਹੱਥ ਵਧਾਕੇ ਜੀਵਣ ਦੇ ਬਿਰਛ ਤੋਂ ਲੈਕੇ ਨਾ ਖਾਵੇ ਅਤੇ ਸਦਾ ਜੀਉਂਦਾ ਰਹੇ ’ ! 
ਆਦਮ ਅਤੇ ਹੱਵਾਹ ਨੂੰ ਅਦਨ ਦੇ ਬਾਗ਼ ਵਿੱਚੋਂ ਕੱਢ ਕੇ ਯਹੋਵਾਹ ਨੇ “ ਦੂਤਾਂ ਨੂੰ ਅਤੇ ਚੌਪਾਸੇ ਘੁੰਮਣ ਵਾਲੇ ਖੰਡੇ ਦੀ ਲਸ਼ਕ ਨੂੰ ਰੱਖਿਆ ਤਾਂਜੋ ਓਹ ਜੀਵਣ ਦੇ ਬਿਰਛ ਦੇ ਰਾਹ ਦੀ ਰਾਖੀ ਕਰਨ । ” — ਉਤਪਤ 2 : 9 ; 3 : 22 - 24 . 
( ੳ ) ਜੇਕਰ ਆਦਮ ਅਤੇ ਹੱਵਾਹ ਜੀਵਨ ਦੇ ਬਿਰਛ ਤੋਂ ਖਾ ਲੈਂਦੇ ਤਾਂ ਉਨ੍ਹਾਂ ਲਈ ਇਸ ਦਾ ਨਤੀਜਾ ਕੀ ਹੋਣਾ ਸੀ ? 
( ਅ ) ਉਸ ਬਿਰਛ ਤੋਂ ਖਾਣਾ ਕਿਸ ਚੀਜ਼ ਨੂੰ ਦਰਸਾਉਂਦਾ ਸੀ ? 
ਜੇਕਰ ਆਦਮ ਅਤੇ ਹੱਵਾਹ ਨੂੰ ਜੀਵਨ ਦੇ ਬਿਰਛ ਤੋਂ ਖਾਣ ਦੀ ਇਜਾਜ਼ਤ ਦਿੱਤੀ ਜਾਂਦੀ , ਤਾਂ ਉਨ੍ਹਾਂ ਲਈ ਇਸ ਦਾ ਨਤੀਜਾ ਕੀ ਹੋਣਾ ਸੀ ? 
ਹਾਂ , ਫਿਰਦੌਸ ਵਿਚ ਸਦਾ ਲਈ ਜੀਉਣ ਦਾ ਵਿਸ਼ੇਸ਼ - ਸਨਮਾਨ ! 
ਬਾਈਬਲ ਦੇ ਇਕ ਵਿਦਵਾਨ ਨੇ ਅਨੁਮਾਨ ਲਾਇਆ : “ ਜੀਵਨ ਦੇ ਬਿਰਛ ਵਿਚ ਜ਼ਰੂਰ ਕੋਈ - ਨ - ਕੋਈ ਗੁਣ ਸੀ ਜਿਸ ਦੁਆਰਾ ਮਾਨਵ ਸਰੀਰ ਬੁਢਾਪੇ ਦੀਆਂ ਕਮਜ਼ੋਰੀਆਂ ਤੋਂ , ਜਾਂ ਉਸ ਵਿਗਾੜ ਤੋਂ ਬਚਿਆ ਰਹਿੰਦਾ ਜਿਸ ਦਾ ਅੰਤ ਮੌਤ ਹੈ । ” 
ਉਸ ਨੇ ਇਹ ਵੀ ਦਾਅਵਾ ਕੀਤਾ ਕਿ ‘ ਅਦਨ ਦੇ ਫਿਰਦੌਸ ਦੀਆਂ ਜੜੀ - ਬੂਟੀਆਂ ਵਿਚ ਅਜਿਹਾ ਗੁਣ ਸੀ ਜੋ ਬੁਢਾਪੇ ਦੇ ਪ੍ਰਭਾਵਾਂ ਨੂੰ ਰੋਕ ਸਕਦਾ ਸੀ । ’ 
ਲੇਕਿਨ , ਬਾਈਬਲ ਨਹੀਂ ਕਹਿੰਦੀ ਕਿ ਜੀਵਨ ਦੇ ਬਿਰਛ ਵਿਚ ਅਜਿਹੀ ਕੋਈ ਵੀ ਜੀਵਨਦਾਇਕ ਵਿਸ਼ੇਸ਼ਤਾ ਸੀ । 
ਸਗੋਂ , ਉਹ ਬਿਰਛ ਉਸ ਵਿਅਕਤੀ ਲਈ , ਜਿਸ ਨੂੰ ਉਸ ਬਿਰਛ ਤੋਂ ਖਾਣ ਦੀ ਇਜਾਜ਼ਤ ਮਿਲਦੀ , ਪਰਮੇਸ਼ੁਰ ਵੱਲੋਂ ਦਿੱਤੀ ਗਈ ਸਦੀਪਕ ਜੀਵਨ ਦੀ ਗਾਰੰਟੀ ਨੂੰ ਦਰਸਾਉਂਦਾ ਸੀ । — ਪਰਕਾਸ਼ ਦੀ ਪੋਥੀ 2 : 7 . 
ਪਰਮੇਸ਼ੁਰ ਦਾ ਮਕਸਦ ਨਹੀਂ ਬਦਲਿਆ 
ਆਦਮ ਕਿਉਂ ਮਰਿਆ , ਅਤੇ ਉਸ ਦੀ ਔਲਾਦ ਵਜੋਂ ਅਸੀਂ ਕਿਉਂ ਮਰਦੇ ਹਾਂ ? 
ਜਦੋਂ ਆਦਮ ਨੇ ਪਾਪ ਕੀਤਾ ਉਸ ਨੇ ਆਪਣੇ ਲਈ ਅਤੇ ਆਪਣੀ ਅਣਜੰਮੀ ਔਲਾਦ ਲਈ ਸਦੀਪਕ ਜੀਵਨ ਦਾ ਹੱਕ ਗੁਆ ਦਿੱਤਾ । 
( ਉਤਪਤ 2 : 17 ) ਉਹ ਆਪਣੀ ਅਵੱਗਿਆ ਦੇ ਕਾਰਨ ਪਾਪੀ ਬਣ ਕੇ ਨੁਕਸਦਾਰ ਅਤੇ ਅਪੂਰਣ ਬਣ ਗਿਆ । 
ਅਸਲ ਵਿਚ ਉਸ ਸਮੇਂ ਤੋਂ , ਆਦਮ ਦਾ ਸਰੀਰ ਮਰਨਹਾਰ ਬਣ ਗਿਆ । 
ਜਿਵੇਂ ਬਾਈਬਲ ਕਹਿੰਦੀ ਹੈ , “ ਪਾਪ ਦੀ ਮਜੂਰੀ ਤਾਂ ਮੌਤ ਹੈ । ” 
ਇਸ ਤੋਂ ਇਲਾਵਾ , ਆਦਮ ਦੀ ਅਪੂਰਣ ਔਲਾਦ ਵੀ ਸਦੀਪਕ ਜੀਵਨ ਪ੍ਰਾਪਤ ਕਰਨ ਦੀ ਬਜਾਇ , ਮਰਨਹਾਰ ਬਣ ਗਈ । 
ਬਾਈਬਲ ਸਮਝਾਉਂਦੀ ਹੈ : “ ਇੱਕ ਮਨੁੱਖ [ ਆਦਮ ] ਤੋਂ ਪਾਪ ਸੰਸਾਰ ਵਿੱਚ ਆਇਆ ਅਤੇ ਪਾਪ ਤੋਂ ਮੌਤ ਆਈ ਅਤੇ ਇਸੇ ਤਰਾਂ ਮੌਤ ਸਭਨਾਂ ਮਨੁੱਖਾਂ ਵਿੱਚ ਫੈਲਰ ਗਈ ਏਸ ਲਈ ਜੋ ਸਭਨਾਂ ਨੇ ਪਾਪ ਕੀਤਾ । ” — ਰੋਮੀਆਂ 5 : 12 . 
ਕੀ ਸੰਕੇਤ ਕਰਦਾ ਹੈ ਕਿ ਇਨਸਾਨ ਧਰਤੀ ਉੱਤੇ ਸਦਾ ਲਈ ਜੀਉਣ ਲਈ ਬਣਾਏ ਗਏ ਸਨ ? 
ਪਰ ਜੇ ਆਦਮ ਪਾਪ ਨਾ ਕਰਦਾ ਤਾਂ ਕੀ ਹੋਣਾ ਸੀ ? 
ਜੇ ਉਹ ਪਰਮੇਸ਼ੁਰ ਦੀ ਅਵੱਗਿਆ ਨਾ ਕਰਦਾ ਅਤੇ ਉਸ ਨੂੰ ਜੀਵਨ ਦੇ ਬਿਰਛ ਤੋਂ ਖਾਣ ਦੀ ਇਜਾਜ਼ਤ ਦਿੱਤੀ ਜਾਂਦੀ ਤਾਂ ਕੀ ਹੋਣਾ ਸੀ ? 
ਫਿਰ ਉਸ ਨੇ ਪਰਮੇਸ਼ੁਰ ਤੋਂ ਸਦੀਪਕ ਜੀਵਨ ਦੀ ਬਰਕਤ ਦਾ ਆਨੰਦ ਕਿੱਥੇ ਮਾਣਨਾ ਸੀ ? 
ਸਵਰਗ ਵਿਚ ? 
ਨਹੀਂ ! 
ਪਰਮੇਸ਼ੁਰ ਨੇ ਆਦਮ ਨੂੰ ਸਵਰਗ ਵਿਚ ਲੈ ਜਾਣ ਬਾਰੇ ਕੁਝ ਵੀ ਨਹੀਂ ਸੀ ਕਿਹਾ । 
ਉਸ ਨੂੰ ਇੱਥੇ ਧਰਤੀ ਉੱਤੇ ਕੰਮ ਦਿੱਤਾ ਗਿਆ ਸੀ । 
ਬਾਈਬਲ ਸਮਝਾਉਂਦੀ ਹੈ ਕਿ ‘ ਯਹੋਵਾਹ ਪਰਮੇਸ਼ੁਰ ਨੇ ਜ਼ਮੀਨ ਤੋਂ ਹਰ ਬਿਰਛ ਜਿਹੜਾ ਵੇਖਣ ਵਿੱਚ ਸੁੰਦਰ ਸੀ ਅਰ ਖਾਣ ਵਿੱਚ ਚੰਗਾ ਸੀ ਉਗਾਇਆ , ’ ਅਤੇ ਇਹ ਵੀ ਕਹਿੰਦੀ ਹੈ ਕਿ “ ਯਹੋਵਾਹ ਪਰਮੇਸ਼ੁਰ ਨੇ ਉਸ ਆਦਮੀ ਨੂੰ ਲੈਕੇ ਅਦਨ ਦੇ ਬਾਗ ਵਿੱਚ ਰੱਖਿਆ ਤਾਂਜੋ ਉਹ ਉਸ ਦੀ ਵਾਹੀ ਤੇ ਰਾਖੀ ਕਰੇ । ” 
( ਉਤਪਤ 2 : 9 , 15 ) ਆਦਮ ਲਈ ਇਕ ਸਾਥਣ ਵਜੋਂ ਹੱਵਾਹ ਨੂੰ ਬਣਾਉਣ ਤੋਂ ਬਾਅਦ , ਉਨ੍ਹਾਂ ਦੋਹਾਂ ਨੂੰ ਇੱਥੇ ਧਰਤੀ ਉੱਤੇ ਹੋਰ ਕੰਮ ਦਿੱਤੇ ਗਏ । 
ਪਰਮੇਸ਼ੁਰ ਨੇ ਉਨ੍ਹਾਂ ਨੂੰ ਕਿਹਾ : “ ਫਲੋ ਅਰ ਵਧੋ ਅਰ ਧਰਤੀ ਨੂੰ ਭਰ ਦਿਓ ਅਤੇ ਉਹ ਨੂੰ ਆਪਣੇ ਵੱਸ ਵਿੱਚ ਕਰੋ ਅਤੇ ਸਮੁੰਦਰ ਦੀਆਂ ਮੱਛੀਆਂ ਉੱਤੇ ਅਰ ਅਕਾਸ਼ ਦਿਆਂ ਪੰਛੀਆਂ ਉੱਤੇ ਅਰ ਸਾਰੇ ਧਰਤੀ ਪੁਰ ਘਿੱਸਰਨ ਵਾਲਿਆਂ ਜੀਆਂ ਉੱਤੇ ਰਾਜ ਕਰੋ । ” — ਉਤਪਤ 1 : 28 . 
ਪਹਿਲੇ ਮਨੁੱਖਾਂ ਨੇ ਕਿਨ੍ਹਾਂ ਸ਼ਾਨਦਾਰ ਸੰਭਾਵਨਾਵਾਂ ਦਾ ਆਨੰਦ ਮਾਣਿਆ ਸੀ ? 
ਜ਼ਰਾ ਸੋਚੋ ਕਿ ਪਰਮੇਸ਼ੁਰ ਦੀਆਂ ਇਨ੍ਹਾਂ ਹਿਦਾਇਤਾਂ ਨੇ ਆਦਮ ਅਤੇ ਹੱਵਾਹ ਨੂੰ ਕਿੰਨੀਆਂ ਸ਼ਾਨਦਾਰ ਜ਼ਮੀਨੀ ਸੰਭਾਵਨਾਵਾਂ ਪੇਸ਼ ਕੀਤੀਆਂ ! 
ਉਨ੍ਹਾਂ ਨੇ ਜ਼ਮੀਨੀ ਫਿਰਦੌਸ ਵਿਚ ਸੰਪੂਰਣ ਸਿਹਤ ਵਾਲੇ ਧੀਆਂ - ਪੁੱਤਰਾਂ ਦਾ ਪਾਲਣ - ਪੋਸਣ ਕਰਨਾ ਸੀ । 
ਜਿਉਂ - ਜਿਉਂ ਉਨ੍ਹਾਂ ਦੇ ਪਿਆਰੇ ਬੱਚੇ ਵੱਡੇ ਹੁੰਦੇ ਜਾਂਦੇ , ਉਹ ਵੀ ਉਨ੍ਹਾਂ ਦੇ ਨਾਲ ਉਸ ਫਿਰਦੌਸ ਨੂੰ ਕਾਇਮ ਰੱਖਣ ਲਈ ਬਾਗ਼ਬਾਨੀ ਦੇ ਆਨੰਦਮਈ ਕੰਮ ਵਿਚ ਹਿੱਸਾ ਲੈਂਦੇ । 
ਸਾਰੇ ਜਾਨਵਰ ਉਨ੍ਹਾਂ ਦੇ ਵੱਸ ਵਿਚ ਹੋਣ ਕਰਕੇ , ਉਨ੍ਹਾਂ ਦੇ ਜੀਵਨ ਬਹੁਤ ਹੀ ਸੰਤੁਸ਼ਟ ਹੁੰਦੇ । 
ਅਦਨ ਦੇ ਬਾਗ਼ ਦੀਆਂ ਸੀਮਾਵਾਂ ਨੂੰ ਵਧਾਉਣ ਦੀ ਖ਼ੁਸ਼ੀ ਬਾਰੇ ਸੋਚੋ , ਤਾਂਕਿ ਆਖ਼ਰ ਵਿਚ ਸਾਰੀ ਧਰਤੀ ਇਕ ਫਿਰਦੌਸ ਬਣ ਜਾਂਦੀ ! 
ਕੀ ਤੁਸੀਂ ਸੰਪੂਰਣ ਬੱਚਿਆਂ ਨਾਲ ਅਜਿਹੇ ਸੁੰਦਰ ਜ਼ਮੀਨੀ ਘਰ ਵਿਚ ਜੀਉਣਾ ਪਸੰਦ ਕਰੋਗੇ , ਜਿਸ ਵਿਚ ਤੁਹਾਨੂੰ ਬੁੱਢੇ ਹੋਣ ਅਤੇ ਮਰਨ ਦੀ ਕੋਈ ਚਿੰਤਾ ਨਹੀਂ ਹੋਵੇਗੀ ? 
ਆਪਣੇ ਦਿਲ ਦੀ ਕੁਦਰਤੀ ਤਮੰਨਾ ਨੂੰ ਇਸ ਸਵਾਲ ਦਾ ਜਵਾਬ ਦੇਣ ਦਿਓ । 
ਅਸੀਂ ਕਿਉਂ ਭਰੋਸਾ ਰੱਖ ਸਕਦੇ ਹਾਂ ਕਿ ਪਰਮੇਸ਼ੁਰ ਨੇ ਧਰਤੀ ਲਈ ਆਪਣੇ ਮਕਸਦ ਨੂੰ ਨਹੀਂ ਬਦਲਿਆ ? 
ਤਾਂ ਫਿਰ , ਜਦੋਂ ਆਦਮ ਅਤੇ ਹੱਵਾਹ ਨੇ ਅਵੱਗਿਆ ਕੀਤੀ ਅਤੇ ਉਹ ਅਦਨ ਦੇ ਬਾਗ਼ ਵਿੱਚੋਂ ਕੱਢੇ ਗਏ ਸਨ , ਕੀ ਪਰਮੇਸ਼ੁਰ ਨੇ ਮਨੁੱਖਾਂ ਦੇ ਸਦਾ ਲਈ ਧਰਤੀ ਉੱਤੇ ਫਿਰਦੌਸ ਵਿਚ ਜੀਉਣ ਦੇ ਆਪਣੇ ਮਕਸਦ ਨੂੰ ਬਦਲ ਦਿੱਤਾ ? 
ਬਿਲਕੁਲ ਨਹੀਂ ! 
ਇਸ ਤਰ੍ਹਾਂ ਕਰਨਾ ਪਰਮੇਸ਼ੁਰ ਵੱਲੋਂ ਹਾਰ ਮੰਨਣ ਦੇ ਬਰਾਬਰ ਹੁੰਦਾ ਕਿ ਉਹ ਆਪਣੇ ਮੁਢਲੇ ਮਕਸਦ ਨੂੰ ਪੂਰਾ ਕਰਨ ਦੇ ਯੋਗ ਨਹੀਂ ਸੀ । 
ਅਸੀਂ ਭਰੋਸਾ ਰੱਖ ਸਕਦੇ ਹਾਂ ਕਿ ਪਰਮੇਸ਼ੁਰ ਆਪਣਿਆਂ ਵਾਅਦਿਆਂ ਨੂੰ ਜ਼ਰੂਰ ਪੂਰਾ ਕਰੇਗਾ , ਜਿਵੇਂ ਉਹ ਖ਼ੁਦ ਐਲਾਨ ਕਰਦਾ ਹੈ : “ ਮੇਰਾ ਬਚਨ . . . 
ਜੋ ਮੇਰੇ ਮੂੰਹੋਂ ਿ ਨੱਕਲਦਾ ਹੈ , ਉਹ ਮੇਰੀ ਵੱਲ ਅਵਿਰਥਾ ਨਹੀਂ ਮੁੜੇਗਾ , ਪਰ ਜੋ ਮੈਂ ਠਾਣਿਆ ਉਸ ਨੂੰ ਪੂਰਾ ਕਰੇਗਾ , ਅਤੇ ਜਿਸ ਲਈ ਮੈਂ ਘੱਲਿਆ , ਉਸ ਵਿੱਚ ਸਫ਼ਲ ਹੋਏਗਾ । ” — ਯਸਾਯਾਹ 55 : 11 . 
( ੳ ) ਕਿਹੜੀ ਗੱਲ ਹੋਰ ਪੱਕਾ ਕਰਦੀ ਹੈ ਕਿ ਪਰਮੇਸ਼ੁਰ ਦਾ ਮਕਸਦ ਇਹੀ ਹੈ ਕਿ ਧਰਮੀ ਲੋਕ ਧਰਤੀ ਉੱਤੇ ਸਦਾ ਲਈ ਜੀਉਣ ? 
( ਅ ) ਅਗਲੇ ਲੇਖ ਵਿਚ ਕਿਸ ਗੱਲ ਬਾਰੇ ਚਰਚਾ ਕੀਤੀ ਜਾਵੇਗੀ ? 
ਬਾਈਬਲ ਵਿਚ ਸਾਫ਼ - ਸਾਫ਼ ਦੱਸਿਆ ਗਿਆ ਹੈ ਕਿ ਧਰਤੀ ਲਈ ਪਰਮੇਸ਼ੁਰ ਦਾ ਮਕਸਦ ਬਦਲਿਆ ਨਹੀਂ ਹੈ । 
ਪਰਮੇਸ਼ੁਰ ਵਾਅਦਾ ਕਰਦਾ ਹੈ : “ ਧਰਮੀ ਧਰਤੀ ਦੇ ਵਾਰਸ ਹੋਣਗੇ , ਅਤੇ ਸਦਾ ਉਸ ਉੱਤੇ ਵੱਸਣਗੇ । ” 
ਆਪਣੇ ਪਹਾੜੀ ਉਪਦੇਸ਼ ਵਿਚ ਯਿਸੂ ਮਸੀਹ ਨੇ ਵੀ ਕਿਹਾ ਸੀ ਕਿ ਹਲੀਮ ਧਰਤੀ ਦੇ ਵਾਰਸ ਹੋਣਗੇ । 
( ਜ਼ਬੂਰ 37 : 29 ; ਮੱਤੀ 5 : 5 ) ਪਰ ਫਿਰ , ਅਸੀਂ ਸਦੀਪਕ ਜੀਵਨ ਕਿਸ ਤਰ੍ਹਾਂ ਪ੍ਰਾਪਤ ਕਰ ਸਕਦੇ ਹਾਂ , ਅਤੇ ਅਜਿਹੇ ਜੀਵਨ ਦਾ ਆਨੰਦ ਮਾਣਨ ਲਈ ਸਾਨੂੰ ਕੀ ਕਰਨਾ ਚਾਹੀਦਾ ਹੈ ? 
ਅਗਲੇ ਲੇਖ ਵਿਚ ਇਸ ਬਾਰੇ ਚਰਚਾ ਕੀਤੀ ਜਾਵੇਗੀ । 
ਤੁਸੀਂ ਕਿਵੇਂ ਜਵਾਬ ਦਿਓਗੇ ? 
□ ਕਈ ਲੋਕ ਕਿਉਂ ਮੰਨਦੇ ਹਨ ਕਿ ਸਦੀਪਕ ਜੀਵਨ ਸੰਭਵ ਹੈ ? 
□ ਸਾਨੂੰ ਕਿਉਂ ਯਕੀਨ ਹੋਣਾ ਚਾਹੀਦਾ ਹੈ ਕਿ ਅਸੀਂ ਸਦਾ ਲਈ ਜੀਉਣ ਲਈ ਬਣਾਏ ਗਏ ਹਾਂ ? 
□ ਮਨੁੱਖਜਾਤੀ ਲਈ ਅਤੇ ਧਰਤੀ ਲਈ ਪਰਮੇਸ਼ੁਰ ਦਾ ਮੁਢਲਾ ਮਕਸਦ ਕੀ ਸੀ ? 
□ ਅਸੀਂ ਕਿਉਂ ਯਕੀਨੀ ਹੋ ਸਕਦੇ ਹਾਂ ਕਿ ਪਰਮੇਸ਼ੁਰ ਆਪਣੇ ਮੁਢਲੇ ਮਕਸਦ ਨੂੰ ਪੂਰਾ ਕਰੇਗਾ ? 

ਵਿਸ਼ਾ - ਸੂਚੀ 
15 ਸਤੰਬਰ 2010 
ਸਟੱਡੀ ਐਡੀਸ਼ਨ 
ਅਧਿਐਨ ਵਾਸਤੇ ਲੇਖ 
ਅਕਤੂਬਰ 25 - 31 
ਯਹੋਵਾਹ ਦੀ ਅਸੀਸ ਪਾਉਣ ਲਈ ਪੂਰਾ ਜਤਨ ਕਰੋ 
ਸਫ਼ਾ 7 
ਗੀਤ : 19 ( 143 ) , 11 ( 85 ) 
ਨਵੰਬਰ 1 - 7 
ਸੱਚੀ ਭਗਤੀ ਦੀ ਪਛਾਣ — ਏਕਤਾ 
ਸਫ਼ਾ 12 
ਗੀਤ : 17 ( 127 ) , 12 ( 93 ) 
ਨਵੰਬਰ 8 - 14 
ਮਸੀਹੀ ਏਕਤਾ ਪਰਮੇਸ਼ੁਰ ਨੂੰ ਵਡਿਆਉਂਦੀ ਹੈ 
ਸਫ਼ਾ 16 
ਗੀਤ : 7 ( 46 ) , 18 ( 130 ) 
ਨਵੰਬਰ 15 - 21 
ਮਸੀਹ ਤੁਹਾਡਾ ਇੱਕੋ ਆਗੂ ਹੈ 
ਸਫ਼ਾ 21 
ਗੀਤ : 9 ( 53 ) , 24 ( 200 ) 
ਨਵੰਬਰ 22 - 28 
ਅੱਜ ਸਾਡਾ ਮਿਹਨਤੀ ਆਗੂ 
ਸਫ਼ਾ 25 
ਗੀਤ : 23 ( 187 ) , 20 ( 162 ) 
ਅਧਿਐਨ ਲੇਖਾਂ ਦਾ ਉਦੇਸ਼ 
ਅਧਿਐਨ ਲੇਖ 1 ਸਫ਼ੇ 7 - 11 
ਜੇ ਪਰਮੇਸ਼ੁਰ ਦੇ ਸੇਵਕਾਂ ਨੇ ਉਸ ਦੀਆਂ ਉਚਿਤ ਮੰਗਾਂ ਪੂਰੀਆਂ ਕਰਨੀਆਂ ਹਨ , ਤਾਂ ਉਨ੍ਹਾਂ ਨੂੰ ਉਸ ਤੋਂ ਅਸੀਸ ਦੀ ਲੋੜ ਹੈ । 
ਇਸ ਦੇ ਲਈ ਕਿਹੜਾ ਜਤਨ ਕਰਨ ਦੀ ਲੋੜ ਹੈ ? 
ਯਹੋਵਾਹ ਦੀ ਪਵਿੱਤਰ ਸ਼ਕਤੀ ਕਿਸੇ ਵੀ ਰੁਕਾਵਟ ਨੂੰ ਪਾਰ ਕਰਨ ਵਿਚ ਕਿਵੇਂ ਸਾਡੀ ਮਦਦ ਕਰਦੀ ਹੈ ? 
ਅਧਿਐਨ ਲੇਖ 2 , 3 ਸਫ਼ੇ 12 - 20 
ਇਨ੍ਹਾਂ ਲੇਖਾਂ ਦੀ ਮਦਦ ਸਦਕਾ ਸਾਡੀ ਕਦਰ ਵਧੇਗੀ ਕਿ ਭਰਾਵਾਂ ਨਾਲ ਮਿਲ - ਜੁਲ ਕੇ ਰਹਿਣਾ ਕਿੰਨਾ ਚੰਗਾ ਤੇ ਮਨਮੋਹਣਾ ਹੈ । 
ਅਸੀਂ ਦੇਖਾਂਗੇ ਕਿ ਯਹੋਵਾਹ ਹੀ ਕਿਉਂ ਸਾਰੀਆਂ ਕੌਮਾਂ ਦੇ ਲੋਕਾਂ ਨੂੰ ਏਕਤਾ ਦੇ ਬੰਧਨ ਵਿਚ ਬੰਨ੍ਹ ਸਕਦਾ ਹੈ । 
ਫਿਰ ਅਸੀਂ ਗੌਰ ਕਰਾਂਗੇ ਕਿ ਸਾਡੇ ਵਿੱਚੋਂ ਹਰ ਕੋਈ ਕਿਵੇਂ ਕਲੀਸਿਯਾ ਦੀ ਏਕਤਾ ਵਧਾ ਸਕਦਾ ਹੈ ਜਿਸ ਨਾਲ ਪਰਮੇਸ਼ੁਰ ਦੀ ਵਡਿਆਈ ਹੁੰਦੀ ਹੈ । 
ਅਧਿਐਨ ਲੇਖ 4 , 5 ਸਫ਼ੇ 21 - 29 
ਇਹ ਦੋ ਲੇਖ ਹੋਰ ਚੰਗੀ ਤਰ੍ਹਾਂ ਜਾਣਨ ਵਿਚ ਸਾਡੀ ਮਦਦ ਕਰਨਗੇ ਕਿ ਸਾਡਾ ਸਵਰਗੀ ਰਾਜਾ ਮਸੀਹ ਕਿਵੇਂ ਸਾਡੀ ਅਗਵਾਈ ਕਰ ਰਿਹਾ ਹੈ । 
ਉਹ ਧਿਆਨ ਨਾਲ ਦੇਖਦਾ ਹੈ ਕਿ ਅੱਜ ਧਰਤੀ ਉੱਤੇ ਉਸ ਦੇ ਚੇਲਿਆਂ ਦੀ ਹਰ ਕਲੀਸਿਯਾ ਵਿਚ ਕੀ ਕੁਝ ਹੋ ਰਿਹਾ ਹੈ । 
ਹੋਰ ਲੇਖ 
ਸ਼ਾਨਦਾਰ ਵਾਧੇ ਦੇ ਵਕਤ ਸੇਵਾ 3 
ਬਲਗੇਰੀਆ ਵਿਚ ਖ਼ਾਸ ਮੁਹਿੰਮ ਕਾਮਯਾਬ ਰਹੀ 30 

ਯਹੋਵਾਹ ਸਾਡੇ ਦਿਲ ਦੀ ਪੁਕਾਰ ਸੁਣਦਾ ਹੈ 
“ ਯਹੋਵਾਹ ਦੀਆਂ ਅੱਖੀਆਂ ਧਰਮੀਆਂ ਉੱਤੇ , ਅਤੇ ਉਹ ਦੇ ਕੰਨ ਉਨ੍ਹਾਂ ਦੀ ਦੁਹਾਈ ਵੱਲ ਹਨ । ” — ਜ਼ਬੂ . 
34 : 15 . 
1 , 2 . 
( ੳ ) ਅੱਜ ਲੋਕਾਂ ਤੇ ਕੀ ਬੀਤ ਰਹੀ ਹੈ ? 
( ਅ ) ਇਹ ਸਭ ਕੁਝ ਦੇਖ ਕੇ ਅਸੀਂ ਹੈਰਾਨ ਕਿਉਂ ਨਹੀਂ ਹੁੰਦੇ ? 
ਕੀ ਤੁਸੀਂ ਜ਼ਿੰਦਗੀ ਵਿਚ ਦੁੱਖਾਂ ਦਾ ਸਾਮ੍ਹਣਾ ਕਰ ਰਹੇ ਹੋ ? 
ਜੇ ਇੱਦਾਂ ਹੈ , ਤਾਂ ਆਪਣੇ ਆਪ ਨੂੰ ਇਕੱਲਿਆਂ ਮਹਿਸੂਸ ਨਾ ਕਰੋ । 
ਦੁਨੀਆਂ ਭਰ ਵਿਚ ਲੱਖਾਂ ਹੀ ਲੋਕ ਦੁੱਖਾਂ ਦੀ ਚੱਕੀ ਵਿਚ ਪਿਸ ਰਹੇ ਹਨ । 
ਉਹ ਸਭ ਬਿਲਕੁਲ ਉੱਦਾਂ ਹੀ ਮਹਿਸੂਸ ਕਰਦੇ ਹਨ ਜਿਵੇਂ ਦਾਊਦ ਮਹਿਸੂਸ ਕਰਦਾ ਸੀ । 
ਉਸ ਨੇ ਲਿਖਿਆ : “ ਮੈਂ ਨਿਤਾਣਾ ਅਤੇ ਬਹੁਤ ਪੀਸਿਆ ਹੋਇਆ ਹਾਂ ਮੈਂ ਆਪਣੇ ਮਨ ਦੀ ਬੇਚੈਨੀ ਦੇ ਕਾਰਨ ਹੂੰਗਦਾ ਹਾਂ । 
ਮੇਰਾ ਦਿਲ ਧੜਕਦਾ ਹੈ , ਮੇਰਾ ਬਲ ਥੋਥਾ ਪੈ ਗਿਆ , ਮੇਰੀਆਂ ਅੱਖੀਆਂ ਦੀ ਜੋਤ ਵੀ ਜਾਂਦੀ ਰਹੀ । ” — ਜ਼ਬੂ . 
38 : 8 , 10 . 
ਸਾਡੀ ਜ਼ਿੰਦਗੀ ਵਿਚ ਵੀ ਜਦ ਦੁੱਖਾਂ ਦੇ ਕਾਲੇ ਬਦਲ ਛਾ ਜਾਂਦੇ ਹਨ , ਤਾਂ ਅਸੀਂ ਹੈਰਾਨ ਨਹੀਂ ਹੁੰਦੇ । 
ਕਿਉਂਕਿ ਅਸੀਂ ਜਾਣਦੇ ਹਾਂ ਕਿ ਯਿਸੂ ਦੀ ਭਵਿੱਖਬਾਣੀ ਮੁਤਾਬਕ “ ਪੀੜਾਂ ” ਅੰਤ ਦੇ ਦਿਨਾਂ ਦੀ ਨਿਸ਼ਾਨੀ ਹੈ । 
“ ਪੀੜਾਂ ” ਅਨੁਵਾਦ ਕੀਤਾ ਗਿਆ ਯੂਨਾਨੀ ਸ਼ਬਦ ਜਣਨ ਦੀਆਂ ਪੀੜਾਂ ਦਾ ਸੰਕੇਤ ਦਿੰਦਾ ਹੈ । 
ਅਜਿਹੀਆਂ ਪੀੜਾਂ ਸਾਡੇ ਉਸ ਦੁੱਖ - ਦਰਦ ਨੂੰ ਕਿੰਨੀ ਚੰਗੀ ਤਰ੍ਹਾਂ ਦਰਸਾਉਂਦੀਆਂ ਹਨ ਜੋ ਅਸੀਂ ਅੱਜ ‘ ਅੰਤ ਦਿਆਂ ਭੈੜਿਆਂ ਦਿਨਾਂ ’ ਵਿਚ ਸਹਿ ਰਹੇ ਹਾਂ ? — 2 ਤਿਮੋ . 
3 : 1 . 
ਯਹੋਵਾਹ ਸਾਡੇ ਦਰਦ ਨੂੰ ਚੰਗੀ ਤਰ੍ਹਾਂ ਸਮਝਦਾ ਹੈ 
ਯਹੋਵਾਹ ਦੇ ਸੇਵਕ ਹੋਣ ਦੇ ਨਾਤੇ ਅਸੀਂ ਕਿਹੜੀ ਗੱਲ ਚੰਗੀ ਤਰ੍ਹਾਂ ਜਾਣਦੇ ਹਾਂ ? 
ਯਹੋਵਾਹ ਦੇ ਸੇਵਕ ਹੋਣ ਦੇ ਨਾਤੇ ਅਸੀਂ ਚੰਗੀ ਤਰ੍ਹਾਂ ਜਾਣਦੇ ਹਾਂ ਕਿ ਸਾਨੂੰ ਵੀ ਦੁੱਖ ਸਹਿਣੇ ਪੈਣਗੇ । 
ਨਾਲੇ ਅਸੀਂ ਇਹ ਵੀ ਜਾਣਦੇ ਹਾਂ ਕਿ ਦੁੱਖ ਘਟਣ ਦੀ ਬਜਾਇ ਵਧਦੇ ਜਾਣਗੇ । 
ਸਾਨੂੰ ਸਿਰਫ਼ ਉਨ੍ਹਾਂ ਮੁਸੀਬਤਾਂ ਦਾ ਹੀ ਸਾਮ੍ਹਣਾ ਨਹੀਂ ਕਰਨਾ ਪੈ ਰਿਹਾ ਜੋ ਦੁਨੀਆਂ ਵਿਚ ਆਮ ਹਨ , ਬਲਕਿ ਸਾਨੂੰ ਆਪਣੇ “ ਵਿਰੋਧੀ ਸ਼ਤਾਨ ” ਦਾ ਵੀ ਸਾਮ੍ਹਣਾ ਕਰਨਾ ਪੈ ਰਿਹਾ ਹੈ ਜੋ ਸਾਡੀ ਨਿਹਚਾ ਨੂੰ ਤੋੜਨ ਪਿੱਛੇ ਲੱਗਾ ਹੋਇਆ ਹੈ । 
ਦੁੱਖਾਂ ਵਿੱਚੋਂ ਲੰਘਦੇ ਹੋਏ ਅਸੀਂ ਵੀ ਦਾਊਦ ਵਾਂਗ ਮਹਿਸੂਸ ਕਰਨ ਲੱਗ ਸਕਦੇ ਹਾਂ , ਜਿਸ ਨੇ ਕਿਹਾ ਸੀ : “ ਨਿੰਦਿਆ ਦੇ ਨਾਲ ਮੇਰਾ ਦਿਲ ਟੁੱਟ ਗਿਆ ਹੈ ਅਤੇ ਮੈਂ ਮਾਂਦਾ ਹੋ ਗਿਆ , ਮੈਂ ਦਿਲਾਸਾ ਦੇਣ ਵਾਲੇ ਉਡੀਕਦਾ ਰਿਹਾ ਪਰ ਕੋਈ ਹੈ ਨਹੀਂ ਸੀ , ਅਤੇ ਧੀਰਜ ਦੇਣ ਵਾਲੇ , ਪਰ ਓਹ ਵੀ ਮੈਨੂੰ ਨਾ ਮਿਲੇ । ” — ਜ਼ਬੂ . 
69 : 20 . 
ਦੁੱਖਾਂ ਵਿੱਚੋਂ ਲੰਘਦੇ ਵਕਤ ਅਸੀਂ ਕਿਹੜੀ ਗੱਲ ਤੋਂ ਦਿਲਾਸਾ ਪਾ ਸਕਦੇ ਹਾਂ ? 
ਕੀ ਦਾਊਦ ਦੇ ਕਹਿਣ ਦਾ ਇਹ ਮਤਲਬ ਸੀ ਕਿ ਉਹ ਉਮੀਦ ਛੱਡ ਚੁੱਕਾ ਸੀ ? 
ਨਹੀਂ , ਕਿਉਂਕਿ ਇਸੇ ਜ਼ਬੂਰ ਵਿਚ ਅੱਗੇ ਉਸ ਨੇ ਕਿਹਾ : “ ਯਹੋਵਾਹ ਗਰੀਬਾਂ ਬੇਸਹਾਰਿਆਂ ਦੀ ਗੱਲ ਸੁਣਦਾ ਹੈ । 
ਯਹੋਵਾਹ ਹਾਲੇ ਵੀ ਕੈਦ ਵਿਚ ਪਏ ਲੋਕਾਂ ਨੂੰ ਪਸੰਦ ਕਰਦਾ ਹੈ । ” 
( ਜ਼ਬੂ . 
69 : 33 , ERV ) ਅਸੀਂ ਵੀ ਸ਼ਾਇਦ ਆਪਣੇ ਦੁੱਖਾਂ ਦੀਆਂ ਜ਼ੰਜੀਰਾਂ ਵਿਚ ਜਕੜੇ ਹੋਏ ਕੈਦੀਆਂ ਵਾਂਗ ਮਹਿਸੂਸ ਕਰੀਏ । 
ਸ਼ਾਇਦ ਸਾਨੂੰ ਲੱਗੇ ਕਿ ਲੋਕ ਸਮਝਦੇ ਨਹੀਂ ਕਿ ਸਾਡੇ ਤੇ ਕੀ ਬੀਤ ਰਹੀ ਹੈ । 
ਹੋ ਸਕਦਾ ਹੈ ਕਿ ਇਹ ਗੱਲ ਸੱਚ ਵੀ ਹੋਵੇ । 
ਪਰ ਦਾਊਦ ਦੀ ਤਰ੍ਹਾਂ ਅਸੀਂ ਦਿਲਾਸਾ ਪਾ ਸਕਦੇ ਹਾਂ , ਕਿ ਯਹੋਵਾਹ ਸਾਡੇ ਦਰਦ ਨੂੰ ਚੰਗੀ ਤਰ੍ਹਾਂ ਸਮਝਦਾ ਹੈ । — ਜ਼ਬੂ . 
34 : 15 . 
ਸੁਲੇਮਾਨ ਨੂੰ ਕਿਸ ਗੱਲ ਤੇ ਭਰੋਸਾ ਸੀ ? 
ਪਰਮੇਸ਼ੁਰ ਦੇ ਭਵਨ ਦੇ ਉਦਘਾਟਨ ਵੇਲੇ ਦਾਊਦ ਦੇ ਪੁੱਤਰ ਸੁਲੇਮਾਨ ਨੇ ਵੀ ਇਸੇ ਗੱਲ ਤੇ ਜ਼ੋਰ ਦਿੱਤਾ ਸੀ । 
( 2 ਇਤਹਾਸ 6 : 29 - 31 ਪੜ੍ਹੋ । ) 
ਉਸ ਨੇ ਯਹੋਵਾਹ ਅੱਗੇ ਫ਼ਰਿਆਦ ਕੀਤੀ ਕਿ ਉਹ ਉਨ੍ਹਾਂ ਲੋਕਾਂ ਦੀ ਸੁਣੇ ਜੋ “ ਆਪਣੇ ਦੁਖ ਅਤੇ ਰੰਜ ” ਬਾਰੇ ਉਸ ਅੱਗੇ ਪ੍ਰਾਰਥਨਾ ਕਰਨ । 
ਕੀ ਯਹੋਵਾਹ ਦੁੱਖਾਂ ਦੇ ਮਾਰੇ ਹੋਏ ਲੋਕਾਂ ਦੀਆਂ ਪ੍ਰਾਰਥਨਾਵਾਂ ਸੁਣਦਾ ਹੈ ? 
ਸੁਲੇਮਾਨ ਨੇ ਦਾਅਵੇ ਨਾਲ ਕਿਹਾ ਸੀ ਕਿ ਯਹੋਵਾਹ ਦੁਖੀ ਲੋਕਾਂ ਦੀਆਂ ਪ੍ਰਾਰਥਨਾਵਾਂ ਕੇਵਲ ਸੁਣਦਾ ਹੀ ਨਹੀਂ , ਬਲਕਿ ਉਨ੍ਹਾਂ ਦੀ ਮਦਦ ਕਰਨ ਲਈ ਕੁਝ ਕਰਦਾ ਵੀ ਹੈ । 
ਅਸੀਂ ਵੀ ਇਸ ਗੱਲ ਤੇ ਯਕੀਨ ਰੱਖ ਸਕਦੇ ਹਾਂ ਕਿਉਂਕਿ ਯਹੋਵਾਹ ਹੀ ‘ ਇਨਸਾਨ ਦੇ ਦਿਲ ਨੂੰ ਜਾਣਨ ਵਾਲਾ ਹੈ । ’ 
ਜ਼ਿੰਦਗੀ ਵਿਚ ਆਉਣ ਵਾਲੇ ਦੁੱਖਾਂ ਦਾ ਅਸੀਂ ਕਿਵੇਂ ਸਾਮ੍ਹਣਾ ਕਰ ਸਕਦੇ ਹਾਂ ? 
ਅਸੀਂ ਵੀ ਯਹੋਵਾਹ ਨੂੰ “ ਆਪਣੇ ਦੁਖ ਅਤੇ ਰੰਜ ” ਬਾਰੇ ਪ੍ਰਾਰਥਨਾ ਕਰ ਸਕਦੇ ਹਾਂ । 
ਕਦੇ ਨਾ ਭੁੱਲੋ ਕਿ ਯਹੋਵਾਹ ਸਾਡੇ ਦੁੱਖ ਨੂੰ ਸਮਝਦਾ ਹੈ ਅਤੇ ਉਹ ਸਾਡੀ ਪਰਵਾਹ ਕਰਦਾ ਹੈ । 
ਇਸ ਗੱਲ ਤੇ ਸਾਡਾ ਯਕੀਨ ਹੋਰ ਵੀ ਪੱਕਾ ਹੋ ਜਾਂਦਾ ਹੈ ਜਦ ਅਸੀਂ ਪਤਰਸ ਰਸੂਲ ਦੇ ਇਹ ਸ਼ਬਦ ਪੜ੍ਹਦੇ ਹਾਂ : “ ਆਪਣੀ ਸਾਰੀ ਚਿੰਤਾ ਓਸ ਉੱਤੇ ਸੁਟ ਛੱਡੋ ਕਿਉਂ ਜੋ ਉਹ ਨੂੰ ਤੁਹਾਡਾ ਫ਼ਿਕਰ ਹੈ । ” 
ਯਹੋਵਾਹ ਸੱਚ - ਮੁੱਚ ਸਾਡੀ ਮਦਦ ਕਰਨੀ ਚਾਹੁੰਦਾ ਹੈ । 
ਯਿਸੂ ਨੇ ਵੀ ਇਸ ਗੱਲ ਤੇ ਜ਼ੋਰ ਦਿੱਤਾ ਸੀ ਕਿ ਯਹੋਵਾਹ ਸਾਨੂੰ ਬਹੁਤ ਪਿਆਰ ਕਰਦਾ ਹੈ । 
ਉਸ ਨੇ ਕਿਹਾ : “ ਭਲਾ , ਇੱਕ ਪੈਸੇ ਨੂੰ ਦੋ ਚਿੜੀਆਂ ਨਹੀਂ ਵਿਕਦੀਆਂ ? 
ਅਤੇ ਉਨ੍ਹਾਂ ਵਿੱਚੋਂ ਇੱਕ ਭੀ ਤੁਹਾਡੇ ਪਿਤਾ ਦੀ ਮਰਜੀ ਬਿਨਾ ਧਰਤੀ ਉੱਤੇ ਨਹੀਂ ਡਿੱਗਦੀ । 
ਪਰ ਤੁਹਾਡੇ ਸਿਰ ਦੇ ਵਾਲ ਵੀ ਸਭ ਗਿਣੇ ਹੋਏ ਹਨ । 
ਸੋ ਨਾ ਡਰੋ । 
ਤੁਸੀਂ ਬਹੁਤੀਆਂ ਚਿੜੀਆਂ ਨਾਲੋਂ ਉੱਤਮ ਹੋ । ” — ਮੱਤੀ 10 : 29 - 31 . 
ਯਹੋਵਾਹ ਤੇ ਭਰੋਸਾ ਰੱਖੋ 
ਯਹੋਵਾਹ ਸਾਡੀ ਮਦਦ ਕਿਵੇਂ ਕਰਦਾ ਹੈ ? 
ਸਾਡਾ ਪਿਤਾ ਯਹੋਵਾਹ ਸਾਡੀ ਮਦਦ ਕਰਨ ਲਈ ਤਿਆਰ ਹੈ । 
ਉਹ ਸਾਨੂੰ ਦੁੱਖਾਂ ਤੋਂ ਬਚਾਉਣਾ ਹੀ ਨਹੀਂ ਚਾਹੁੰਦਾ ਬਲਕਿ ਉਸ ਕੋਲ ਇੰਜ ਕਰਨ ਦੀ ਤਾਕਤ ਵੀ ਹੈ । 
“ ਪਰਮੇਸ਼ੁਰ ਸਾਡੀ ਪਨਾਹ ਅਤੇ ਸਾਡਾ ਬਲ ਹੈ , ਉਹ ਦੁਖਾਂ ਵਿੱਚ ਵੱਡਾ ਸਹਾਇਕ ਹੋਇਆ ਹੈ । ” 
( ਜ਼ਬੂ . 
34 : 15 - 18 ; 46 : 1 ) ਪਰ ਯਹੋਵਾਹ ਸਾਡੀ ਮਦਦ ਕਿਵੇਂ ਕਰਦਾ ਹੈ ? 
1 ਕੁਰਿੰਥੀਆਂ 10 : 13 ਵਿਚ ਇਸ ਸਵਾਲ ਦਾ ਜਵਾਬ ਦਿੱਤਾ ਗਿਆ ਹੈ : “ ਪਰਮੇਸ਼ੁਰ ਵਫ਼ਾਦਾਰ ਹੈ ਜੋ ਤੁਹਾਡੀ ਸ਼ਕਤੀਓਂ ਬਾਹਰ ਤੁਹਾਨੂੰ ਪਰਤਾਵੇ ਵਿੱਚ ਨਹੀਂ ਪੈਣ ਦੇਵੇਗਾ ਸਗੋਂ ਪਰਤਾਵੇ ਦੇ ਨਾਲ ਹੀ ਬਚ ਜਾਣ ਦਾ ਉਪਾਓ ਵੀ ਕੱਢ ਦੇਵੇਗਾ ਭਈ ਤੁਸੀਂ ਝੱਲ ਸੱਕੋ । ” 
ਹੋ ਸਕਦਾ ਹੈ ਕਿ ਉਹ ਸਾਡੇ ਦੁੱਖ ਦੇ ਕਾਰਨ ਨੂੰ ਦੂਰ ਕਰ ਦੇਵੇ ਜਾਂ ਫਿਰ ਸਾਨੂੰ ਦੁੱਖ ਸਹਿਣ ਦੀ ਤਾਕਤ ਦੇਵੇ । 
ਜਿੱਦਾਂ ਮਰਜ਼ੀ ਹੋਵੇ ਉਹ ਸਾਡੀ ਮਦਦ ਕਰਦਾ ਜ਼ਰੂਰ ਹੈ । 
ਯਹੋਵਾਹ ਤੋਂ ਮਦਦ ਲੈਣ ਲਈ ਅਸੀਂ ਕੀ ਕਰ ਸਕਦੇ ਹਾਂ ? 
ਯਹੋਵਾਹ ਤੋਂ ਮਦਦ ਲੈਣ ਲਈ ਅਸੀਂ ਕੀ ਕਰ ਸਕਦੇ ਹਾਂ ? 
ਸਾਨੂੰ ਇਹ ਸਲਾਹ ਦਿੱਤੀ ਜਾਂਦੀ ਹੈ ਕਿ ‘ ਆਪਣੀ ਸਾਰੀ ਚਿੰਤਾ ਓਸ ਉੱਤੇ ਸੁਟ ਛੱਡੋ । ’ 
ਇਸ ਦਾ ਮਤਲਬ ਹੈ ਕਿ ਸਾਨੂੰ ਚਿੰਤਾ ਕਰਨ ਦੀ ਬਜਾਇ ਹੁਣ ਧੀਰਜ ਨਾਲ ਭਰੋਸਾ ਰੱਖਣਾ ਚਾਹੀਦਾ ਹੈ ਕਿ ਯਹੋਵਾਹ ਸਾਡੀ ਮਦਦ ਜ਼ਰੂਰ ਕਰੇਗਾ । 
ਪਰ ਯਹੋਵਾਹ ਸਾਡੀ ਮਦਦ ਤਦ ਹੀ ਕਰੇਗਾ ਜੇ ਅਸੀਂ ਹਲੀਮੀ ਨਾਲ ਆਪਣੇ ਆਪ ਨੂੰ “ ਪਰਮੇਸ਼ੁਰ ਦੇ ਬਲਵੰਤ ਹੱਥ ਦੇ ਹੇਠ ਨੀਵਿਆਂ ” ਕਰਾਂਗੇ । 
ਕਹਿਣ ਦਾ ਭਾਵ ਹੈ ਕਿ ਸਾਨੂੰ ਆਪਣੀ ਤਾਕਤ ਤੇ ਨਹੀਂ ਬਲਕਿ ਯਹੋਵਾਹ ਦੀ ਤਾਕਤ ਤੇ ਭਰੋਸਾ ਰੱਖਣਾ ਚਾਹੀਦਾ ਹੈ । 
ਇੱਦਾਂ ਕਰਨ ਨਾਲ ਜੋ ਵੀ ਦੁੱਖ ਯਹੋਵਾਹ ਪਰਮੇਸ਼ੁਰ ਸਾਡੇ ਤੇ ਆਉਣ ਦੇਵੇਗਾ ਅਸੀਂ ਉਸ ਨੂੰ ਸਹਿ ਪਾਵਾਂਗੇ । 
ਪਰ ਜੇ ਸਾਡਾ ਦਿਲ ਫਿਰ ਵੀ ਰੋ - ਰੋ ਕੇ ਦੁਹਾਈ ਦੇਵੇ ਕਿ ‘ ਹੇ ਰੱਬਾ ਤੂੰ ਸਾਡੇ ਦੁੱਖ ਹੁਣੇ ਹੀ ਕਿਉਂ ਨਹੀਂ ਚੁੱਕ ਲੈਂਦਾ , ’ ਤਾਂ ਸਾਨੂੰ ਭਰੋਸਾ ਰੱਖਣ ਦੀ ਲੋੜ ਹੈ ਕਿ ਯਹੋਵਾਹ ਚੰਗੀ ਤਰ੍ਹਾਂ ਸਾਡੀ ਮਦਦ ਕਰਨੀ ਜਾਣਦਾ ਹੈ ਤੇ ਉਹ ਸਹੀ ਸਮੇਂ ਤੇ ਮਦਦ ਕਰੇਗਾ ਵੀ । — ਜ਼ਬੂ . 
54 : 7 ; ਯਸਾ . 
41 : 10 . 
ਦਾਊਦ ਇੰਨਾ ਦੁਖੀ ਕਿਉਂ ਸੀ ? 
ਜ਼ਬੂਰ 55 : 22 ਵਿਚ ਦਰਜ ਦਾਊਦ ਦੇ ਸ਼ਬਦ ਯਾਦ ਰੱਖੋ : “ ਆਪਣਾ ਭਾਰ ਯਹੋਵਾਹ ਉੱਤੇ ਸੁੱਟ , ਅਤੇ ਉਹ ਤੈਨੂੰ ਸੰਭਾਲੇਗਾ , ਓਹ ਧਰਮੀ ਨੂੰ ਕਦੇ ਡੋਲਣ ਨਾ ਦੇਵੇਗਾ । ” 
ਜਦ ਦਾਊਦ ਨੇ ਇਹ ਸ਼ਬਦ ਲਿਖੇ ਸਨ , ਤਾਂ ਉਹ ਬਹੁਤ ਦੁਖੀ ਸੀ । 
( ਜ਼ਬੂ . 
55 : 4 ) ਲੱਗਦਾ ਹੈ ਕਿ ਇਹ ਸ਼ਬਦ ਉਸ ਨੇ ਉਦੋਂ ਲਿਖੇ ਸਨ ਜਦ ਉਸ ਦਾ ਪੁੱਤਰ ਅਬਸ਼ਾਲੋਮ ਉਸ ਦੀ ਰਾਜ ਗੱਦੀ ਹੜੱਪਣੀ ਚਾਹੁੰਦਾ ਸੀ । 
ਇਸ ਸਕੀਮ ਵਿਚ ਦਾਊਦ ਦਾ ਸਭ ਤੋਂ ਭਰੋਸੇਯੋਗ ਸਲਾਹਕਾਰ ਅਹੀਥੋਫ਼ਲ ਵੀ ਸ਼ਾਮਲ ਸੀ । 
ਉਸ ਸਮੇਂ ਗੱਲ ਇਸ ਨੌਬਤ ਤਕ ਪਹੁੰਚ ਗਈ ਸੀ ਕਿ ਦਾਊਦ ਨੂੰ ਆਪਣੀ ਜਾਨ ਬਚਾ ਕੇ ਯਰੂਸ਼ਲਮ ਤੋਂ ਭੱਜਣਾ ਪਿਆ । 
( 2 ਸਮੂ . 
15 : 12 - 14 ) ਇੰਨੀਆਂ ਤਕਲੀਫ਼ਾਂ ਦੇ ਬਾਵਜੂਦ ਵੀ ਦਾਊਦ ਨੇ ਹਿੰਮਤ ਨਹੀਂ ਹਾਰੀ , ਸਗੋਂ ਯਹੋਵਾਹ ਤੇ ਭਰੋਸਾ ਰੱਖਿਆ ਤੇ ਯਹੋਵਾਹ ਨੇ ਉਸ ਦੀ ਮਦਦ ਕੀਤੀ । 
ਮੁਸ਼ਕਲਾਂ ਦੌਰਾਨ ਸਾਨੂੰ ਕੀ ਕਰਨਾ ਚਾਹੀਦਾ ਹੈ ? 
ਸਾਡੇ ਤੇ ਜੋ ਮਰਜ਼ੀ ਮੁਸ਼ਕਲ ਆਵੇ ਸਾਨੂੰ ਹਮੇਸ਼ਾ ਦਾਊਦ ਦੀ ਤਰ੍ਹਾਂ ਯਹੋਵਾਹ ਅੱਗੇ ਫ਼ਰਿਆਦ ਕਰਨੀ ਚਾਹੀਦੀ ਹੈ ਕਿ ਉਹੀ ਸਾਨੂੰ ਰਾਹ ਦਿਖਾਵੇ । 
ਧਿਆਨ ਦਿਓ ਕਿ ਪੌਲੁਸ ਰਸੂਲ ਨੇ ਸਾਨੂੰ ਕੀ ਕਰਨ ਦੀ ਸਲਾਹ ਦਿੱਤੀ ਸੀ । 
ਜੇ ਅਸੀਂ ਪਰਮੇਸ਼ੁਰ ਅੱਗੇ ਪ੍ਰਾਰਥਨਾ ਕਰਾਂਗੇ , ਤਾਂ ਉਸ ਦਾ ਕੀ ਅਸਰ ਹੋਵੇਗਾ ? 
“ ਪਰਮੇਸ਼ੁਰ ਦੀ ਸ਼ਾਂਤੀ ਜੋ ਸਾਰੀ ਸਮਝ ਤੋਂ ਪਰੇ ਹੈ ਮਸੀਹ ਯਿਸੂ ਵਿੱਚ ਤੁਹਾਡਿਆਂ ਮਨਾਂ ਅਤੇ ਸੋਚਾਂ ਦੀ ਰਾਖੀ ਕਰੇਗੀ । ” 
“ ਪਰਮੇਸ਼ੁਰ ਦੀ ਸ਼ਾਂਤੀ ” ਸਾਡੇ ਮਨਾਂ ਦੀ ਰਾਖੀ ਕਿਵੇਂ ਕਰਦੀ ਹੈ ? 
ਪ੍ਰਾਰਥਨਾ ਕਰਨ ਨਾਲ ਕੀ ਸਾਡੀਆਂ ਮੁਸ਼ਕਲਾਂ ਦੂਰ ਹੋ ਜਾਣਗੀਆਂ ? 
ਸ਼ਾਇਦ ਹੋ ਵੀ ਜਾਣ । 
ਪਰ ਸਾਨੂੰ ਯਾਦ ਰੱਖਣਾ ਚਾਹੀਦਾ ਹੈ ਕਿ ਯਹੋਵਾਹ ਹਮੇਸ਼ਾ ਸਾਡੀਆਂ ਪ੍ਰਾਰਥਨਾਵਾਂ ਦਾ ਜਵਾਬ ਉਵੇਂ ਹੀ ਨਹੀਂ ਦਿੰਦਾ ਜਿਵੇਂ ਅਸੀਂ ਚਾਹੁੰਦੇ ਹਾਂ । 
ਪਰ ਇਕ ਗੱਲ ਜ਼ਰੂਰ ਹੈ ਕਿ ਪ੍ਰਾਰਥਨਾ ਕਰਨ ਨਾਲ ਸਾਨੂੰ ਸਹਾਰਾ ਜ਼ਰੂਰ ਮਿਲਦਾ ਹੈ ਤੇ ਅਸੀਂ ਆਪਣੀਆਂ ਮੁਸ਼ਕਲਾਂ ਹੇਠ ਦੱਬੇ ਜਾਣ ਤੋਂ ਬਚਦੇ ਹਾਂ । 
ਜਦ ਅਸੀਂ ਮੁਸ਼ਕਲਾਂ ਰਾਹੀਂ ਲੰਘਦੇ ਹਾਂ , ਤਾਂ “ ਪਰਮੇਸ਼ੁਰ ਦੀ ਸ਼ਾਂਤੀ ” ਤੋਂ ਸਾਡੇ ਦਿਲ ਨੂੰ ਸਕੂਨ ਮਿਲਦਾ ਹੈ । 
ਜਿਸ ਤਰ੍ਹਾਂ ਫ਼ੌਜ ਸ਼ਹਿਰ ਦੀ ਰਾਖੀ ਕਰਦੀ ਹੈ , ਉਸੇ ਤਰ੍ਹਾਂ “ ਪਰਮੇਸ਼ੁਰ ਦੀ ਸ਼ਾਂਤੀ ” ਸਾਡੇ ਮਨਾਂ ਦੀ ਰਾਖੀ ਕਰਦੀ ਹੈ ਤੇ ਸਾਨੂੰ ਗਮਾਂ ਵਿਚ ਡੁੱਬਣ ਤੋਂ ਬਚਾਉਂਦੀ ਹੈ । 
ਇਸ ਸ਼ਾਂਤੀ ਸਦਕਾ ਅਸੀਂ ਜਲਦਬਾਜ਼ੀ ਵਿਚ ਗ਼ਲਤ ਕਦਮ ਚੁੱਕਣ ਦੀ ਭੁੱਲ ਨਹੀਂ ਕਰਾਂਗੇ । 
ਨਾ ਹੀ ਅਸੀਂ ਸ਼ੰਕਾ , ਡਰ ਜਾਂ ਗ਼ਲਤ ਸੋਚਾਂ ਵਿਚ ਡੁੱਬਾਂਗੇ । — ਜ਼ਬੂ . 
145 : 18 . 
ਮਿਸਾਲ ਦੇ ਕੇ ਸਮਝਾਓ ਕੇ ਅਸੀਂ ਮਨ ਦੀ ਸ਼ਾਂਤੀ ਕਿਵੇਂ ਪਾ ਸਕਦੇ ਹਾਂ । 
ਚਿੰਤਾਵਾਂ ਤੇ ਮੁਸ਼ਕਲਾਂ ਦੇ ਬਾਵਜੂਦ ਵੀ ਅਸੀਂ ਮਨ ਦੀ ਸ਼ਾਂਤੀ ਕਿਵੇਂ ਪਾ ਸਕਦੇ ਹਾਂ ? 
ਆਓ ਆਪਾਂ ਇਕ ਮੁਲਾਜ਼ਮ ਦੀ ਮਿਸਾਲ ਤੇ ਗੌਰ ਕਰੀਏ ਜੋ ਇਕ ਕੰਪਨੀ ਲਈ ਕੰਮ ਕਰਦਾ ਹੈ । 
ਉਸ ਕੰਪਨੀ ਦਾ ਮਾਲਕ ਬਹੁਤ ਹੀ ਭਲਾ ਬੰਦਾ ਹੈ , ਪਰ ਉਸ ਦਾ ਮੈਨੇਜਰ ਬਹੁਤ ਹੀ ਬੇਰਹਿਮ ਹੈ । 
ਮੌਕਾ ਮਿਲਣ ਤੇ ਮੁਲਾਜ਼ਮ ਕੰਪਨੀ ਦੇ ਮਾਲਕ ਨੂੰ ਦੱਸਦਾ ਹੈ ਕਿ ਉਸ ਨੂੰ ਕੰਮ ਤੇ ਮੈਨੇਜਰ ਦੇ ਹੱਥੋਂ ਕੀ - ਕੀ ਸਹਿਣਾ ਪੈ ਰਹਿ ਹੈ । 
ਮਾਲਕ ਮੁਲਾਜ਼ਮ ਨੂੰ ਤਸੱਲੀ ਦੇ ਕੇ ਕਹਿੰਦਾ ਹੈ ਕਿ ਉਹ ਉਸ ਦੀ ਮੁਸ਼ਕਲ ਨੂੰ ਸਮਝਦਾ ਹੈ ਤੇ ਜਲਦ ਹੀ ਮੈਨੇਜਰ ਨੂੰ ਨੌਕਰੀਓਂ ਕੱਢ ਦੇਵੇਗਾ । 
ਇਹ ਸੁਣ ਕੇ ਜ਼ਰਾ ਸੋਚੋ ਮੁਲਾਜ਼ਮ ਕਿਵੇਂ ਮਹਿਸੂਸ ਕਰਦਾ ਹੈ ? 
ਉਸ ਨੂੰ ਬਹੁਤ ਖ਼ੁਸ਼ੀ ਹੁੰਦੀ ਹੈ । 
ਕਿਉਂਕਿ ਉਸ ਨੂੰ ਮਾਲਕ ਦੀ ਗੱਲ ਤੇ ਪੂਰਾ ਯਕੀਨ ਹੈ , ਇਸ ਲਈ ਉਹ ਹੋਰ ਥੋੜ੍ਹੇ ਦਿਨਾਂ ਲਈ ਇਸ ਬੇਰਹਿਮ ਮੈਨੇਜਰ ਥੱਲੇ ਕੰਮ ਕਰਨ ਤੋਂ ਨਹੀਂ ਕਤਰਾਉਂਦਾ । 
ਇਸੇ ਤਰ੍ਹਾਂ ਯਹੋਵਾਹ ਵੀ ਜਾਣਦਾ ਹੈ ਕਿ ਸਾਨੂੰ ਅੱਜ ਕੀ ਕੁਝ ਸਹਿਣਾ ਪੈ ਰਿਹਾ ਹੈ ਤੇ ਉਹ ਸਾਨੂੰ ਯਕੀਨ ਦਿਲਾਉਂਦਾ ਹੈ ਕਿ ਉਹ ਜਲਦ ਹੀ ‘ ਇਸ ਜਗਤ ਦੇ ਸਰਦਾਰ ਨੂੰ ਬਾਹਰ ’ ਕੱਢ ਦੇਵੇਗਾ । 
ਕੀ ਇਹ ਸੁਣ ਕੇ ਤੁਹਾਡੇ ਮਨ ਨੂੰ ਸ਼ਾਂਤੀ ਨਹੀਂ ਮਿਲਦੀ ? 
ਕੀ ਯਹੋਵਾਹ ਅੱਗੇ ਸਿਰਫ਼ ਫ਼ਰਿਆਦ ਕਰਨੀ ਹੀ ਕਾਫ਼ੀ ਹੈ ? 
ਕੀ ਯਹੋਵਾਹ ਅੱਗੇ ਸਿਰਫ਼ ਫ਼ਰਿਆਦ ਕਰਨੀ ਹੀ ਕਾਫ਼ੀ ਹੈ ? 
ਨਹੀਂ , ਸਾਨੂੰ ਕੁਝ ਕਰਨ ਦੀ ਵੀ ਲੋੜ ਹੈ । 
ਜੋ ਅਸੀਂ ਆਪਣੀ ਪ੍ਰਾਰਥਨਾ ਵਿਚ ਕਹਿੰਦੇ ਹਾਂ ਉਸ ਤੇ ਸਾਨੂੰ ਚੱਲਣ ਦੀ ਵੀ ਲੋੜ ਹੈ । 
ਜਦ ਰਾਜਾ ਸ਼ਾਊਲ ਨੇ ਦਾਊਦ ਨੂੰ ਮਾਰਨ ਲਈ ਆਪਣੇ ਬੰਦੇ ਉਸ ਦੇ ਘਰ ਭੇਜੇ ਸਨ , ਤਾਂ ਦਾਊਦ ਨੇ ਯਹੋਵਾਹ ਅੱਗੇ ਪ੍ਰਾਰਥਨਾ ਕੀਤੀ : “ ਹੇ ਮੇਰੇ ਪਰਮੇਸ਼ੁਰ , ਮੇਰੇ ਵੈਰੀਆਂ ਤੋਂ ਮੈਨੂੰ ਛੁਡਾ , ਮੇਰੇ ਵਿਰੋਧੀਆਂ ਤੋਂ ਮੈਨੂੰ ਉੱਚਿਆਈ ਤੇ ਰੱਖ ! 
ਮੈਨੂੰ ਬਦਕਾਰਾਂ ਤੋਂ ਛੁਡਾ , ਅਤੇ ਖੂਨੀ ਮਨੁੱਖਾਂ ਤੋਂ ਮੈਨੂੰ ਬਚਾ ! ” 
( ਜ਼ਬੂ . 
59 : 1 , 2 ) ਪ੍ਰਾਰਥਨਾ ਕਰਨ ਤੋਂ ਇਲਾਵਾ ਉਹ ਆਪਣੀ ਪਤਨੀ ਦੀ ਗੱਲ ਸੁਣ ਕੇ ਉੱਥੋਂ ਆਪਣੀ ਜਾਨ ਬਚਾ ਕੇ ਭੱਜ ਗਿਆ । 
( 1 ਸਮੂ . 
19 : 11 , 12 ) ਅਸੀਂ ਵੀ ਯਹੋਵਾਹ ਅੱਗੇ ਮਦਦ ਲਈ ਪ੍ਰਾਰਥਨਾ ਕਰ ਸਕਦੇ ਹਾਂ ਤਾਂਕਿ ਉਹ ਸਾਨੂੰ ਸਹੀ ਕਦਮ ਚੁੱਕਣ ਲਈ ਬੁੱਧ ਬਖ਼ਸ਼ੇ । — ਯਾਕੂ . 
1 : 5 . 
ਸਾਨੂੰ ਸਹਿਣ ਦੀ ਸ਼ਕਤੀ ਕਿੱਥੋਂ ਮਿਲਦੀ ਹੈ ? 
ਮੁਸ਼ਕਲਾਂ ਸਹਿੰਦੇ ਹੋਏ ਸਾਨੂੰ ਕਿਹੜੀ ਗੱਲ ਯਾਦ ਰੱਖਣੀ ਚਾਹੀਦੀ ਹੈ ? 
ਸ਼ਾਇਦ ਸਾਡੇ ਦੁੱਖ ਇਕਦਮ ਦੂਰ ਨਾ ਕੀਤੇ ਜਾਣ ਤੇ ਸਾਨੂੰ ਲੱਗੇ ਕਿ ਅਸੀਂ ਘੜੀ - ਮੁੜੀ ਇੱਕੋ ਮੁਸ਼ਕਲ ਰਾਹੀਂ ਲੰਘ ਰਹੇ ਹਾਂ । 
ਜੇ ਇੱਦਾਂ ਦੀ ਗੱਲ ਹੈ , ਤਾਂ ਆਓ ਆਪਾਂ ਦੇਖੀਏ ਕਿ ਮੁਸ਼ਕਲਾਂ ਨੂੰ ਸਹਿਣ ਦੀ ਸ਼ਕਤੀ ਸਾਨੂੰ ਕਿੱਥੋਂ ਮਿਲ ਸਕਦੀ ਹੈ । 
ਪਹਿਲੀ ਗੱਲ ਹੈ ਕਿ ਸਾਨੂੰ ਮੁਸ਼ਕਲਾਂ ਦੇ ਬਾਵਜੂਦ ਵੀ ਯਹੋਵਾਹ ਦੀ ਸੇਵਾ ਵਿਚ ਲੱਗੇ ਰਹਿਣਾ ਚਾਹੀਦਾ ਹੈ । 
ਇੱਦਾਂ ਅਸੀਂ ਯਹੋਵਾਹ ਨੂੰ ਆਪਣੇ ਪਿਆਰ ਦਾ ਸਬੂਤ ਦਿੰਦੇ ਹਾਂ । 
ਯਾਦ ਰੱਖੋ ਕਿ ਸ਼ਤਾਨ ਨੇ ਯਹੋਵਾਹ ਨੂੰ ਅੱਯੂਬ ਬਾਰੇ ਇਹ ਮਿਹਣਾ ਮਾਰਿਆ ਸੀ : “ ਅੱਯੂਬ ਮੁਫ਼ਤ ਵਿਚ ਹੀ ਤੇਰੇ ਤੋਂ ਡਰਦਾ ਨਹੀਂ ਹੈ । 
ਤੂੰ ਉਸ ਨੂੰ ਉਸ ਦੇ ਟੱਬਰ ਨੂੰ ਉਸ ਦੀ ਹਰ ਚੀਜ਼ ਨੂੰ ਹਰ ਪਾਸਿਓਂ ਸੁਰੱਖਿਅਤ ਰੱਖਿਆ ਹੈ । 
ਤੂੰ ਉਸ ਦੇ ਹੱਥਾਂ ਦੇ ਹਰ ਕੰਮ ਨੂੰ ਅਸੀਸ ਦਿੱਤੀ ਹੈ ਅਤੇ ਉਸ ਦੇ ਮਾਲ ਡੰਗਰ ਦੇ ਨਾਲ ਸਾਰਾ ਦੇਸ਼ ਭਰ ਗਿਆ ਹੈ । 
ਜੇਕਰ ਤੂੰ ਥੋੜੇ ਸਮੇਂ ਲਈ ਆਪਣੀ ਅਸੀਸ ਤੇ ਸੁਰੱਖਿਆ ਵਾਲਾ ਹੱਥ ਉਸ ਤੋਂ ਦੂਰ ਕਰ ਲਵੇ , ਤਾਂ ਉਹ ਤੇਰੇ ਮੂੰਹ ਉਤੇ ਤੇਰੀ ਨਿੰਦਾ ਕਰੇਗਾ । ” 
( ਅੱਯੂ . 
1 : 9 - 11 , CL ) ਯਹੋਵਾਹ ਪ੍ਰਤੀ ਵਫ਼ਾਦਾਰ ਰਹਿ ਕੇ ਅੱਯੂਬ ਨੇ ਸ਼ਤਾਨ ਦੇ ਮਿਹਣੇ ਦਾ ਮੂੰਹ ਤੋੜ ਜਵਾਬ ਦਿੱਤਾ ਸੀ । 
ਅਸੀਂ ਵੀ ਬਿਲਕੁਲ ਇੱਦਾਂ ਹੀ ਧੀਰਜ ਨਾਲ ਮੁਸ਼ਕਲਾਂ ਸਹਿ ਕੇ ਅਤੇ ਯਹੋਵਾਹ ਦੇ ਵਫ਼ਾਦਾਰ ਰਹਿ ਕੇ ਸ਼ਤਾਨ ਨੂੰ ਝੂਠਾ ਠਹਿਰਾ ਸਕਦੇ ਹਾਂ । 
ਸਾਡੇ ਧੀਰਜ ਕਾਰਨ ਸਾਡੀ ਉਮੀਦ ਅਤੇ ਯਹੋਵਾਹ ਉੱਤੇ ਸਾਡਾ ਭਰੋਸਾ ਹੋਰ ਵੀ ਪੱਕਾ ਹੋਵੇਗਾ । — ਯਾਕੂ . 
1 : 4 . 
ਅਸੀਂ ਕਿਨ੍ਹਾਂ ਭੈਣਾਂ - ਭਰਾਵਾਂ ਦੀਆਂ ਮਿਸਾਲਾਂ ਤੋਂ ਹਿੰਮਤ ਪਾ ਸਕਦੇ ਹਾਂ ? 
ਦੂਜੀ ਗੱਲ ਯਾਦ ਰੱਖੋ ਕਿ “ ਤੁਹਾਡੇ ਗੁਰਭਾਈ ਜਿਹੜੇ ਜਗਤ ਵਿੱਚ ਹਨ ਓਹਨਾਂ ਨੂੰ ਵੀ ਏਹੋ ਦੁਖ ਸਹਿਣੇ ਪੈਂਦੇ ਹਨ । ” 
ਨਾਲੇ ਇਹ ਵੀ ਕਿ “ ਤੁਹਾਡੇ ਤੇ ਕੋਈ ਇਹੋ ਜਿਹੀ ਪਰੀਖਿਆ ਨਹੀਂ ਆਈ ਹੈ , ਜੋ ਹੋਰ ਲੋਕਾਂ ਤੇ ਨਾ ਆਈ ਹੋਵੇ । ” 
ਆਪਣੇ ਹੀ ਦੁੱਖਾਂ ਵਿਚ ਡੁੱਬੇ ਰਹਿਣ ਦੀ ਬਜਾਇ ਅਸੀਂ ਦਿਲ ਤੋੜ ਦੁੱਖ - ਤਕਲੀਫ਼ਾਂ ਸਹਿ ਰਹੇ ਭੈਣਾਂ - ਭਰਾਵਾਂ ਦੀਆਂ ਮਿਸਾਲਾਂ ਤੇ ਸੋਚ - ਵਿਚਾਰ ਕਰ ਕੇ ਹਿੰਮਤ ਪਾ ਸਕਦੇ ਹਾਂ । 
ਕੀ ਤੁਸੀਂ ਕਿਸੇ ਅਜਿਹੇ ਭੈਣ ਜਾਂ ਭਰਾ ਨੂੰ ਜਾਣਦੇ ਹੋ ਜਿਸ ਨੇ ਮੁਸ਼ਕਲਾਂ ਸਹਿੰਦੇ ਹੋਏ ਵੀ ਯਹੋਵਾਹ ਦੀ ਸੇਵਾ ਕਰਨੀ ਨਹੀਂ ਛੱਡੀ ? 
ਜੇ ਨਹੀਂ ਜਾਣਦੇ , ਤਾਂ ਤੁਸੀਂ ਆਪਣੇ ਰਸਾਲਿਆਂ ਵਿਚ ਉਨ੍ਹਾਂ ਭੈਣਾਂ - ਭਰਾਵਾਂ ਦੀਆਂ ਜੀਵਨੀਆਂ ਪੜ੍ਹ ਸਕਦੇ ਹੋ ਜਿਨ੍ਹਾਂ ਨੇ ਜ਼ਿੰਦਗੀ ਵਿਚ ਤੁਹਾਡੇ ਵਰਗੀਆਂ ਮੁਸ਼ਕਲਾਂ ਦਾ ਸਾਮ੍ਹਣਾ ਕੀਤਾ ਹੈ । 
ਇਨ੍ਹਾਂ ਜੀਵਨੀਆਂ ਨੂੰ ਪੜ੍ਹ ਕੇ ਤੁਹਾਡਾ ਹੌਸਲਾ ਵਧੇਗਾ । 
ਜਦ ਅਸੀਂ ਵੱਖ - ਵੱਖ ਮੁਸ਼ਕਲਾਂ ਵਿਚ ਘਿਰੇ ਜਾਂਦੇ ਹਾਂ , ਤਾਂ ਯਹੋਵਾਹ ਸਾਡੀ ਮਦਦ ਕਿਵੇਂ ਕਰਦਾ ਹੈ ? 
ਤੀਜੀ ਗੱਲ , ਸਾਨੂੰ ਯਾਦ ਰੱਖਣਾ ਚਾਹੀਦਾ ਹੈ ਕਿ ਯਹੋਵਾਹ “ ਦਿਆਲਗੀਆਂ ਦਾ ਪਿਤਾ ਅਤੇ ਸਰਬ ਦਿਲਾਸੇ ਦਾ ਪਰਮੇਸ਼ੁਰ ਹੈ । 
ਜੋ ਸਾਡੀਆਂ ਸਾਰੀਆਂ ਬਿਪਤਾਂ ਵਿੱਚ ਸਾਨੂੰ ਦਿਲਾਸਾ ਦਿੰਦਾ ਹੈ ਭਈ ਅਸੀਂ ਉਸੇ ਦਿਲਾਸੇ ਤੋਂ ਜਿਹ ਨੂੰ ਅਸਾਂ ਪਰਮੇਸ਼ੁਰ ਵੱਲੋਂ ਪਾਇਆ ਹੈ ਓਹਨਾਂ ਨੂੰ ਹਰ ਬਿਪਤਾ ਵਿੱਚ ਦਿਲਾਸਾ ਦੇਣ ਜੋਗੇ ਹੋਈਏ । ” 
ਯਹੋਵਾਹ ਸਾਨੂੰ ਹੌਸਲਾ ਤੇ ਹਿੰਮਤ ਸਿਰਫ਼ ਕੁਝ ਹੀ ਮੁਸ਼ਕਲਾਂ ਦੌਰਾਨ ਨਹੀਂ ਦਿੰਦਾ , ਬਲਕਿ ਉਹ “ ਸਾਡੀਆਂ ਸਾਰੀਆਂ ਬਿਪਤਾਂ ਵਿੱਚ ” ਸਾਡਾ ਸਾਥ ਦਿੰਦਾ ਹੈ । 
ਇਸ ਤਰ੍ਹਾਂ ਹਿੰਮਤ ਪਾ ਕੇ ਅਸੀਂ ਹੋਰਾਂ ਦੀ ਉਨ੍ਹਾਂ ਦੀ “ ਹਰ ਬਿਪਤਾ ” ਵਿਚ ਮਦਦ ਕਰ ਸਕਦੇ ਹਾਂ । 
ਪੌਲੁਸ ਨੇ ਇਹ ਸ਼ਬਦ ਸਿਰਫ਼ ਕਹੇ ਹੀ ਨਹੀਂ ਸਨ ਸਗੋਂ ਉਸ ਨੇ ਪਰਮੇਸ਼ੁਰ ਤੋਂ ਦਿਲਾਸਾ ਪਾ ਕੇ ਦੂਸਰਿਆਂ ਨੂੰ ਵੀ ਦਿਲਾਸਾ ਦਿੱਤਾ ਸੀ । — 2 ਕੁਰਿੰ . 
4 : 8 , 9 ; 11 : 23 - 27 . 
ਮੁਸ਼ਕਲਾਂ ਦਾ ਸਾਮ੍ਹਣਾ ਕਰਨ ਵਿਚ ਬਾਈਬਲ ਸਾਡੀ ਮਦਦ ਕਿਵੇਂ ਕਰ ਸਕਦੀ ਹੈ ? 
ਚੌਥੀ ਗੱਲ , ਸਾਡੇ ਕੋਲ ਪਰਮੇਸ਼ੁਰ ਦਾ ਬਚਨ ਬਾਈਬਲ ਹੈ ਜੋ “ ਸਿੱਖਿਆ , ਤਾੜਨ , ਸੁਧਾਰਨ ਅਤੇ ਧਰਮ ਦੇ ਗਿਝਾਉਣ ਲਈ ਗੁਣਕਾਰ ਹੈ । 
ਭਈ ਪਰਮੇਸ਼ੁਰ ਦਾ ਬੰਦਾ ਕਾਬਲ ਅਤੇ ਹਰੇਕ ਭਲੇ ਕੰਮ ਲਈ ਤਿਆਰ ਕੀਤਾ ਹੋਇਆ ਹੋਵੇ । ” 
ਯਹੋਵਾਹ ਦਾ ਬਚਨ ਸਾਨੂੰ ਸਿਰਫ਼ “ ਕਾਬਲ ” ਤੇ “ ਭਲੇ ਕੰਮ ਲਈ ਤਿਆਰ ” ਹੀ ਨਹੀਂ ਕਰਦਾ ਹੈ , ਬਲਕਿ ਸਾਨੂੰ ਮੁਸ਼ਕਲਾਂ ਦਾ ਸਾਮ੍ਹਣਾ ਕਰਨਾ ਵੀ ਸਿਖਾਉਂਦਾ ਹੈ । 
“ ਹਰੇਕ ਭਲੇ ਕੰਮ ਲਈ ਤਿਆਰ ” ਹੋਣ ਦਾ ਕੀ ਮਤਲਬ ਹੈ ? 
ਜਿਸ ਯੂਨਾਨੀ ਸ਼ਬਦ ਤੋਂ ਇਹ ਤਰਜਮਾ ਕੀਤਾ ਗਿਆ ਹੈ ਉਸ ਦਾ ਮਤਲਬ ਹੈ ਕਿ ਕੋਈ ਵੀ ਕੰਮ ਕਰਨ ਲਈ ਹਰ ਜ਼ਰੂਰੀ ਚੀਜ਼ ਨਾਲ ਲੈਸ ਕੀਤੇ ਜਾਣਾ । 
ਪੁਰਾਣੇ ਜ਼ਮਾਨੇ ਵਿਚ ਇਹ ਸ਼ਬਦ ਉਦੋਂ ਵਰਤਿਆ ਜਾਂਦਾ ਸੀ ਜਦ ਕਿਸ਼ਤੀ ਸਫ਼ਰ ਲਈ ਤਿਆਰ ਕੀਤੀ ਜਾਂਦੀ ਸੀ ਤੇ ਉਸ ਵਿਚ ਉਹ ਸਾਰੀਆਂ ਚੀਜ਼ਾਂ ਰੱਖੀਆਂ ਜਾਂਦੀਆਂ ਸਨ ਜਿਨ੍ਹਾਂ ਦੀ ਸਫ਼ਰ ਦੌਰਾਨ ਲੋੜ ਪੈ ਸਕਦੀ ਸੀ । 
ਇਹ ਸ਼ਬਦ ਅਜਿਹੀ ਮਸ਼ੀਨ ਲਈ ਵੀ ਵਰਤਿਆ ਜਾਂਦਾ ਸੀ ਜੋ ਆਪਣਾ ਕੰਮ ਵਧੀਆ ਤਰੀਕੇ ਨਾਲ ਕਰਨ ਲਈ ਬਣਾਈ ਗਈ ਸੀ । 
ਯਹੋਵਾਹ ਆਪਣੇ ਬਚਨ ਰਾਹੀਂ ਸਾਨੂੰ ਸਿਖਾਉਂਦਾ ਹੈ ਤਾਂਕਿ ਅਸੀਂ ਜ਼ਿੰਦਗੀ ਵਿਚ ਆਉਣ ਵਾਲੀ ਹਰ ਮੁਸ਼ਕਲ ਦਾ ਸਾਮ੍ਹਣਾ ਕਰ ਸਕੀਏ । 
ਤਾਂ ਫਿਰ ਅਸੀਂ ਪੂਰੇ ਦਾਅਵੇ ਨਾਲ ਕਹਿ ਸਕਦੇ ਹਾਂ ਕਿ ‘ ਜੇ ਯਹੋਵਾਹ ਮੇਰੇ ਤੇ ਕੋਈ ਮੁਸ਼ਕਲ ਆਉਣ ਦੀ ਇਜਾਜ਼ਤ ਦਿੰਦਾ ਹੈ , ਤਾਂ ਮੈਂ ਉਸ ਦੀ ਮਦਦ ਨਾਲ ਸਹਿ ਸਕਦਾ ਹਾਂ । ’ 
ਸਾਡੇ ਸਾਰਿਆਂ ਦੁੱਖਾਂ ਤੋਂ ਛੁਟਕਾਰਾ 
ਹੋਰ ਕਿਹੜੀ ਗੱਲ ਦੁੱਖ ਸਹਿਣ ਵਿਚ ਸਾਡੀ ਮਦਦ ਕਰਦੀ ਹੈ ? 
ਪੰਜਵੀਂ ਗੱਲ , ਹਮੇਸ਼ਾ ਯਾਦ ਰੱਖੋ ਕਿ ਯਹੋਵਾਹ ਜਲਦ ਹੀ ਧਰਤੀ ਤੋਂ ਸਾਰੇ ਦੁੱਖਾਂ ਨੂੰ ਦੂਰ ਕਰੇਗਾ । 
( ਜ਼ਬੂ . 
34 : 19 ; 37 : 9 - 11 ; 2 ਪਤ . 
2 : 9 ) ਭਾਵੇਂ ਸਾਡੀ ਧਰਤੀ ਉੱਤੇ ਸਦਾ ਲਈ ਰਹਿਣ ਦੀ ਉਮੀਦ ਹੋਵੇ ਜਾਂ ਫਿਰ ਸਵਰਗ ਜਾਣ ਦੀ , ਯਹੋਵਾਹ ਸਾਨੂੰ ਸਾਰਿਆਂ ਨੂੰ ਦੁੱਖਾਂ ਤੋਂ ਛੁਟਕਾਰਾ ਦਿਲਾਵੇਗਾ । 
ਅਸੀਂ ਮੁਸ਼ਕਲਾਂ ਦੇ ਬਾਵਜੂਦ ਵੀ ਯਹੋਵਾਹ ਪ੍ਰਤੀ ਵਫ਼ਾਦਾਰ ਕਿਵੇਂ ਰਹਿ ਸਕਦੇ ਹਾਂ ? 
ਜਦ ਤਕ ਪਰਮੇਸ਼ੁਰ ਦੀ ਨਵੀਂ ਦੁਨੀਆਂ ਨਹੀਂ ਆਉਂਦੀ , ਤਦ ਤਕ ਅਸੀਂ ਜ਼ਿੰਦਗੀ ਵਿਚ ਆਉਣ ਵਾਲੀਆਂ ਮੁਸ਼ਕਲਾਂ ਦਾ ਡੱਟ ਕੇ ਮੁਕਾਬਲਾ ਕਰਦੇ ਰਹਾਂਗੇ । 
ਪਰ ਅਸੀਂ ਉਸ ਸਮੇਂ ਦਾ ਬੜੀ ਬੇਤਾਬੀ ਨਾਲ ਇੰਤਜ਼ਾਰ ਕਰਦੇ ਹਾਂ ਜਦ ਸਾਨੂੰ ਕੋਈ ਦੁੱਖ ਸਹਿਣਾ ਨਹੀਂ ਪਾਵੇਗਾ । 
( ਜ਼ਬੂ . 
55 : 6 - 8 ) ਕਦੇ ਨਾ ਭੁੱਲੋ ਕੇ ਜਦ ਤੁਸੀਂ ਮੁਸ਼ਕਲਾਂ ਸਹਿੰਦੇ ਹੋਏ ਵੀ ਯਹੋਵਾਹ ਪ੍ਰਤੀ ਵਫ਼ਾਦਾਰ ਰਹਿੰਦੇ ਹੋ , ਤਾਂ ਤੁਸੀਂ ਸ਼ਤਾਨ ਨੂੰ ਝੂਠਾ ਠਹਿਰਾਉਂਦੇ ਹੋ । 
ਆਓ ਆਪਾਂ ਪ੍ਰਾਰਥਨਾ ਅਤੇ ਭੈਣਾਂ - ਭਰਾਵਾਂ ਦੀ ਸੰਗਤ ਤੋਂ ਹਿੰਮਤ ਪਾਈਏ । 
ਨਾਲੇ ਇਹ ਵੀ ਚੇਤੇ ਰੱਖੀਏ ਕਿ ਅਸੀਂ ਇਕੱਲੇ ਨਹੀਂ , ਪਰ ਦੁਨੀਆਂ ਭਰ ਵਿਚ ਸਾਡੇ ਭੈਣ - ਭਰਾ ਵੀ ਸਾਡੇ ਵਾਂਗ ਦੁੱਖ ਝੱਲ ਰਹੇ ਹਨ । 
ਸਾਨੂੰ ਪਰਮੇਸ਼ੁਰ ਦੇ ਬਚਨ ਤੋਂ ਗਿਆਨ ਲੈਂਦੇ ਰਹਿਣਾ ਚਾਹੀਦਾ ਹੈ ਤਾਂਕਿ ਅਸੀਂ ਹਰੇਕ ਭਲੇ ਕੰਮ ਲਈ ਤਿਆਰ ਹੋ ਪਾਈਏ । 
ਕਦੇ ਵੀ ਇਸ ਗੱਲ ਤੇ ਸ਼ੱਕ ਨਾ ਕਰੋ ਕਿ “ ਸਰਬ ਦਿਲਾਸੇ ਦਾ ਪਰਮੇਸ਼ੁਰ ” ਯਹੋਵਾਹ ਤੁਹਾਡੀ ਪਰਵਾਹ ਕਰਦਾ ਹੈ । 
ਹਮੇਸ਼ਾ ਯਾਦ ਰੱਖੋ ਕਿ “ ਯਹੋਵਾਹ ਦੀਆਂ ਅੱਖੀਆਂ ਧਰਮੀਆਂ ਉੱਤੇ , ਅਤੇ ਉਹ ਦੇ ਕੰਨ ਉਨ੍ਹਾਂ ਦੀ ਦੁਹਾਈ ਵੱਲ ਹਨ । ” — ਜ਼ਬੂ . 
34 : 15 . 
ਕੀ ਤੁਸੀਂ ਜਵਾਬ ਦੇ ਸਕਦੇ ਹੋ ? 
• ਦੁੱਖਾਂ ਦੇ ਬਾਵਜੂਦ ਦਾਊਦ ਨੂੰ ਕਿਸ ਗੱਲ ਦਾ ਯਕੀਨ ਸੀ ? 
• ਰਾਜਾ ਸੁਲੇਮਾਨ ਨੂੰ ਕਿਸ ਗੱਲ ਦਾ ਭਰੋਸਾ ਸੀ ? 
• ਸਾਨੂੰ ਮੁਸ਼ਕਲਾਂ ਦਾ ਡੱਟ ਕੇ ਮੁਕਾਬਲਾ ਕਰਨ ਲਈ ਮਦਦ ਕਿੱਥੋਂ ਮਿਲਦੀ ਹੈ ? 
[ ਸਫ਼ਾ 13 ਉੱਤੇ ਤਸਵੀਰ ] 
ਸੁਲੇਮਾਨ ਨੂੰ ਪੂਰਾ ਭਰੋਸਾ ਸੀ ਕਿ ਯਹੋਵਾਹ ਆਪਣੇ ਦੁਖੀ ਲੋਕਾਂ ਦੀ ਮਦਦ ਜ਼ਰੂਰ ਕਰੇਗਾ 
[ ਸਫ਼ਾ 15 ਉੱਤੇ ਤਸਵੀਰ ] 
ਦਾਊਦ ਨੇ ਯਹੋਵਾਹ ਨੂੰ ਸਿਰਫ਼ ਪ੍ਰਾਰਥਨਾ ਹੀ ਨਹੀਂ ਕੀਤੀ ਸੀ , ਸਗੋਂ ਉਸ ਮੁਤਾਬਕ ਕਦਮ ਵੀ ਚੁੱਕੇ ਸਨ 

“ ਜਾਗਦੇ ਰਹੋ ! ” 
“ ਜੋ ਮੈਂ ਤੁਹਾਨੂੰ ਆਖਦਾ ਹਾਂ ਸੋ ਸਾਰਿਆਂ ਨੂੰ ਆਖਦਾ ਹਾਂ ਭਈ ਜਾਗਦੇ ਰਹੋ ! ” — ਮਰਕੁਸ 13 : 37 . 
ਕੁਆਨ ਆਪਣੀਆਂ ਕੀਮਤੀ ਚੀਜ਼ਾਂ ਘਰ ਵਿਚ ਆਪਣੀ ਬੈੱਡ ਹੇਠਾਂ ਰੱਖਦਾ ਹੁੰਦਾ ਸੀ । 
ਉਸ ਦੇ ਖ਼ਿਆਲ ਵਿਚ ਇਹ ਸਭ ਤੋਂ ਸੁਰੱਖਿਅਤ ਜਗ੍ਹਾ ਸੀ । 
ਪਰ ਇਕ ਰਾਤ ਜਦ ਉਹ ਪਤੀ - ਪਤਨੀ ਸੌਂ ਰਹੇ ਸਨ , ਤਾਂ ਚੋਰ ਉਨ੍ਹਾਂ ਦੇ ਕਮਰੇ ਵਿਚ ਘੁਸ ਆਇਆ । 
ਲੱਗਦਾ ਹੈ ਕਿ ਉਸ ਨੂੰ ਪਤਾ ਸੀ ਕਿ ਚੀਜ਼ਾਂ ਕਿੱਥੇ ਰੱਖੀਆਂ ਜਾਂਦੀਆਂ ਸਨ । 
ਉਸ ਨੇ ਚੁੱਪ - ਚਾਪ ਬੈੱਡ ਹੇਠੋਂ ਸਾਰੀਆਂ ਕੀਮਤੀ ਚੀਜ਼ਾਂ ਚੁਰਾ ਲਈਆਂ ਅਤੇ ਦਰਾਜ਼ ਵਿਚ ਰੱਖੇ ਕੁਆਨ ਦੇ ਪੈਸੇ ਵੀ ਲੈ ਗਿਆ । 
ਸਵੇਰੇ ਉੱਠ ਕੇ ਕੁਆਨ ਨੂੰ ਪਤਾ ਲੱਗਾ ਕਿ ਉਹ ਦੇ ਘਰ ਚੋਰੀ ਹੋ ਗਈ । 
ਉਹ ਇਹ ਸਬਕ ਕਦੇ ਨਹੀਂ ਭੁੱਲੇਗਾ : ਸੁੱਤਾ ਮੋਇਆ ਇਕ ਬਰਾਬਰ ਹੈ , ਭਾਵੇਂ ਸੰਨ੍ਹ ਲੱਗ ਜਾਵੇ ਉਹ ਕੁਝ ਨਹੀਂ ਕਰ ਸਕਦਾ । 
ਰੂਹਾਨੀ ਤੌਰ ਤੇ ਵੀ ਇਹ ਗੱਲ ਸੱਚ ਹੈ । 
ਅਸੀਂ ਆਪਣੀ ਉਮੀਦ ਅਤੇ ਨਿਹਚਾ ਦੀ ਰਾਖੀ ਨਹੀਂ ਕਰ ਸਕਦੇ ਜੇਕਰ ਅਸੀਂ ਰੂਹਾਨੀ ਤੌਰ ਤੇ ਸੌਂ ਜਾਈਏ । 
ਇਸ ਲਈ ਪੌਲੁਸ ਰਸੂਲ ਨੇ ਇਹ ਸਲਾਹ ਦਿੱਤੀ : “ ਅਸੀਂ ਹੋਰਨਾਂ ਵਾਂਙੁ ਨਾ ਸਵੀਏਂ ਸਗੋਂ ਜਾਗਦੇ ਰਹੀਏ ਅਰ ਸੁਚੇਤ ਰਹੀਏ । ” 
ਜਾਗਦੇ ਰਹਿਣ ਦੀ ਮਹੱਤਤਾ ਉੱਤੇ ਜ਼ੋਰ ਦੇਣ ਲਈ ਯਿਸੂ ਨੇ ਇਕ ਚੋਰ ਦੀ ਉਦਾਹਰਣ ਵਰਤੀ ਸੀ । 
ਉਸ ਨੇ ਉਨ੍ਹਾਂ ਘਟਨਾਵਾਂ ਬਾਰੇ ਦੱਸਣ ਤੋਂ ਬਾਅਦ , ਜੋ ਉਸ ਦੇ ਨਿਆਂ ਕਰਨ ਦੇ ਸਮੇਂ ਤੋਂ ਪਹਿਲਾਂ ਵਾਪਰਨੀਆਂ ਹਨ , ਇਹ ਚੇਤਾਵਨੀ ਦਿੱਤੀ : “ ਜਾਗਦੇ ਰਹੋ ਕਿਉਂਕਿ ਤੁਸੀਂ ਨਹੀਂ ਜਾਣਦੇ ਜੋ ਤੁਹਾਡਾ ਪ੍ਰਭੁ ਕਿਹੜੇ ਦਿਨ ਆਉਂਦਾ ਹੈ । 
ਪਰ ਇਹ ਜਾਣੋ ਕਿ ਜੇ ਘਰ ਦੇ ਮਾਲਕ ਨੂੰ ਖ਼ਬਰ ਹੁੰਦੀ ਭਈ ਚੋਰ ਕਿਸ ਪਹਿਰ ਆਵੇਗਾ ਤਾਂ ਜਾਗਦਾ ਰਹਿੰਦਾ ਅਤੇ ਆਪਣੇ ਘਰ ਸੰਨ੍ਹ ਲੱਗਣ ਨਾ ਦਿੰਦਾ । 
ਇਸ ਲਈ ਤੁਸੀਂ ਵੀ ਤਿਆਰ ਰਹੋ ਕਿਉਂਕਿ ਜਿਸ ਘੜੀ ਤੁਹਾਨੂੰ ਚਿੱਤ ਚੇਤਾ ਨਾ ਹੋਵੇ ਉਸੇ ਘੜੀ ਮਨੁੱਖ ਦਾ ਪੁੱਤ੍ਰ ਆ ਜਾਵੇਗਾ । ” 
ਚੋਰ ਸੰਨ੍ਹ ਲਾਉਣ ਤੋਂ ਪਹਿਲਾਂ ਘਰ ਵਾਲਿਆਂ ਨੂੰ ਨਹੀਂ ਦੱਸਦਾ । 
ਉਹ ਉਸ ਸਮੇਂ ਚੋਰੀ ਕਰਨ ਆਉਂਦਾ ਹੈ ਜਿਸ ਸਮੇਂ ਕਿਸੇ ਨੂੰ ਉਸ ਦੇ ਆਉਣ ਬਾਰੇ ਖ਼ਬਰ ਨਾ ਹੋਵੇ । 
ਇਸੇ ਤਰ੍ਹਾਂ , ਜਿਵੇਂ ਯਿਸੂ ਨੇ ਕਿਹਾ ਸੀ ਇਸ ਰੀਤੀ - ਵਿਵਸਥਾ ਦਾ ਅੰਤ ਵੀ ਉਸ ਘੜੀ ਵਿਚ ਆਵੇਗਾ “ ਜਿਸ ਘੜੀ ਤੁਹਾਨੂੰ ਚਿੱਤ ਚੇਤਾ ਨਾ ਹੋਵੇ । ” 
‘ ਜਾਗਦੇ ਅਤੇ ਨਿਹਚਾ ਵਿੱਚ ਦ੍ਰਿੜ੍ਹ ਰਹੋ ’ 
ਲੂਕਾ ਦੀ ਇੰਜੀਲ ਵਿਚ ਯਿਸੂ ਨੇ ਮਸੀਹੀਆਂ ਦੀ ਤੁਲਨਾ ਉਨ੍ਹਾਂ ਨੌਕਰਾਂ ਨਾਲ ਕੀਤੀ ਜੋ ਆਪਣੇ ਮਾਲਕ ਦੀ ਵਿਆਹ ਤੋਂ ਆਉਣ ਦੀ ਉਡੀਕ ਕਰਦੇ ਸਨ । 
ਉਨ੍ਹਾਂ ਨੌਕਰਾਂ ਨੂੰ ਸਚੇਤ ਰਹਿਣ ਦੀ ਲੋੜ ਸੀ ਤਾਂਕਿ ਉਹ ਮਾਲਕ ਦੇ ਵਾਪਸ ਆਉਣ ਤੇ ਜਾਗਦੇ ਰਹਿਣ ਅਤੇ ਉਸ ਲਈ ਦਰਵਾਜ਼ਾ ਖੋਲ੍ਹ ਸਕਣ । 
ਇਸੇ ਤਰ੍ਹਾਂ ਯਿਸੂ ਨੇ ਕਿਹਾ : “ ਜਿਸ ਘੜੀ ਤੁਹਾਨੂੰ ਚਿੱਤ ਚੇਤਾ ਨਾ ਹੋਵੇ ਉਸੇ ਘੜੀ ਮਨੁੱਖ ਦਾ ਪੁੱਤ੍ਰ ਆ ਜਾਵੇਗਾ । ” 
ਕੁਝ ਲੋਕ ਜੋ ਯਹੋਵਾਹ ਦੀ ਸੇਵਾ ਕਈਆਂ ਸਾਲਾਂ ਤੋਂ ਕਰਦੇ ਆਏ ਹਨ , ਸ਼ਾਇਦ ਸਾਡੇ ਸਮਿਆਂ ਦੀ ਅਹਿਮੀਅਤ ਭੁੱਲ ਜਾਣ । 
ਉਹ ਸ਼ਾਇਦ ਇਸ ਤਰ੍ਹਾਂ ਸੋਚਣ ਲੱਗ ਪੈਣ ਕਿ ਅੰਤ ਆਉਣ ਵਿਚ ਹਾਲੇ ਬਹੁਤ ਸਮਾਂ ਪਿਆ ਹੈ । 
ਪਰ ਇਸ ਤਰ੍ਹਾਂ ਸੋਚਣ ਦੇ ਨਤੀਜੇ ਵਜੋਂ ਉਹ ਰੂਹਾਨੀ ਕੰਮਾਂ - ਕਾਰਾਂ ਦੀ ਬਜਾਇ , ਸ਼ਾਇਦ ਧਨ - ਦੌਲਤ ਪਿੱਛੇ ਲੱਗ ਕੇ ਪਰਮੇਸ਼ੁਰ ਦੀ ਸੇਵਾ ਵਿਚ ਸੁਸਤ ਹੋ ਜਾਣ । — ਲੂਕਾ 8 : 14 ; 21 : 34 , 35 . 
ਅਸੀਂ ਯਿਸੂ ਦੇ ਦ੍ਰਿਸ਼ਟਾਂਤ ਤੋਂ ਇਕ ਹੋਰ ਸਬਕ ਸਿੱਖ ਸਕਦੇ ਹਾਂ । 
ਭਾਵੇਂ ਕਿ ਨੌਕਰਾਂ ਨੂੰ ਇਹ ਨਹੀਂ ਪਤਾ ਸੀ ਕਿ ਉਨ੍ਹਾਂ ਦੇ ਮਾਲਕ ਨੇ ਕਿਸ ਘੜੀ ਵਾਪਸ ਆਉਣਾ ਸੀ , ਪਰ ਉਹ ਇਹ ਜ਼ਰੂਰ ਜਾਣਦੇ ਸਨ ਕਿ ਉਸ ਨੇ ਕਿਸ ਰਾਤ ਆਉਣਾ ਸੀ । 
ਜੇਕਰ ਉਹ ਸੋਚਦੇ ਕਿ ਉਨ੍ਹਾਂ ਦਾ ਮਾਲਕ ਕਿਸੇ ਹੋਰ ਰਾਤ ਵੀ ਆ ਸਕਦਾ ਹੈ , ਤਾਂ ਉਨ੍ਹਾਂ ਲਈ ਸਾਰੀ ਰਾਤ ਜਾਗਦੇ ਰਹਿਣਾ ਬਹੁਤ ਔਖਾ ਹੋਣਾ ਸੀ । 
ਪਰ ਉਹ ਤਾਂ ਜਾਣਦੇ ਸਨ ਕਿ ਉਸ ਨੇ ਕਿਹੜੀ ਰਾਤ ਆਉਣਾ ਸੀ ਅਤੇ ਇਸ ਗੱਲ ਤੋਂ ਉਨ੍ਹਾਂ ਨੂੰ ਜਾਗਦੇ ਰਹਿਣ ਲਈ ਵੱਡੀ ਪ੍ਰੇਰਣਾ ਮਿਲੀ । 
ਇਸੇ ਤਰੀਕੇ ਨਾਲ ਬਾਈਬਲ ਦੀਆਂ ਭਵਿੱਖਬਾਣੀਆਂ ਸਾਨੂੰ ਸਾਫ਼ - ਸਾਫ਼ ਦੱਸਦੀਆਂ ਹਨ ਕਿ ਅਸੀਂ ਅੰਤ ਦਿਆਂ ਸਮਿਆਂ ਵਿਚ ਰਹਿੰਦੇ ਹਾਂ । 
ਪਰ ਇਹ ਭਵਿੱਖਬਾਣੀਆਂ ਸਾਨੂੰ ਇਹ ਨਹੀਂ ਦੱਸਦੀਆਂ ਕਿ ਅੰਤ ਕਿਹੜੇ ਦਿਨ ਜਾਂ ਕਿਹੜੀ ਘੜੀ ਆਵੇਗਾ । 
ਤਾਂ ਫਿਰ ਸਾਨੂੰ ਇਹ ਪਤਾ ਹੈ ਕਿ ਅੰਤ ਆਉਣ ਵਾਲਾ ਹੈ , ਪਰ ਜੇਕਰ ਸਾਡਾ ਯਕੀਨ ਇਸ ਬਾਰੇ ਪੱਕਾ ਹੋਵੇ ਕਿ ਯਹੋਵਾਹ ਦਾ ਦਿਨ ਸੱਚ - ਮੁੱਚ ਨੇੜੇ ਹੈ , ਤਾਂ ਇਸ ਤੋਂ ਸਾਨੂੰ ਉਸ ਦਿਨ ਦੀ ਉਡੀਕ ਕਰਨ ਵਿਚ ਵੱਡੀ ਪ੍ਰੇਰਣਾ ਮਿਲੇਗੀ । — ਸਫ਼ਨਯਾਹ 1 : 14 . 
ਕੁਰਿੰਥੀਆਂ ਨੂੰ ਲਿਖਦੇ ਹੋਏ ਪੌਲੁਸ ਨੇ ਕਿਹਾ : “ ਜਾਗਦੇ ਰਹੋ । 
ਨਿਹਚਾ ਵਿੱਚ ਦ੍ਰਿੜ੍ਹ ਰਹੋ । ” 
ਜੀ ਹਾਂ , ਜਾਗਦੇ ਰਹਿਣ ਦਾ ਸੰਬੰਧ ਮਸੀਹੀ ਨਿਹਚਾ ਵਿਚ ਦ੍ਰਿੜ੍ਹ ਰਹਿਣ ਨਾਲ ਜੋੜਿਆ ਜਾਂਦਾ ਹੈ । 
ਅਸੀਂ ਕਿਸ ਤਰ੍ਹਾਂ ਜਾਗਦੇ ਰਹਿ ਸਕਦੇ ਹਾਂ ? 
ਪਰਮੇਸ਼ੁਰ ਦੇ ਬਚਨ ਦਾ ਡੂੰਘਾ ਗਿਆਨ ਹਾਸਲ ਕਰਦੇ ਰਹਿਣ ਨਾਲ । 
ਜੇਕਰ ਅਸੀਂ ਚੰਗੀ ਤਰ੍ਹਾਂ ਿ ਨੱਜੀ ਅਧਿਐਨ ਕਰਨ ਦੀ ਆਦਤ ਪਾਈਏ , ਬਾਕਾਇਦਾ ਸਭਾਵਾਂ ਵਿਚ ਜਾਈਏ ਅਤੇ ਇਸ ਦੇ ਨਾਲ - ਨਾਲ ਯਹੋਵਾਹ ਦੇ ਦਿਨ ਨੂੰ ਮਨ ਵਿਚ ਰੱਖੀਏ , ਤਾਂ ਸਾਡੀ ਨਿਹਚਾ ਜ਼ਰੂਰ ਮਜ਼ਬੂਤ ਹੋਵੇਗੀ । 
ਇਸ ਲਈ ਜੇਕਰ ਅਸੀਂ ਸਮੇਂ - ਸਮੇਂ ਤੇ ਬਾਈਬਲ ਵਿਚ ਦਿੱਤੇ ਗਏ ਸਬੂਤਾਂ ਉੱਤੇ ਗੌਰ ਕਰੀਏ ਕਿ ਅਸੀਂ ਇਸ ਰੀਤੀ - ਵਿਵਸਥਾ ਦੇ ਅੰਤ ਦੇ ਨੇੜੇ ਆ ਪਹੁੰਚੇ ਹਾਂ , ਤਾਂ ਅਸੀਂ ਆਉਣ ਵਾਲੇ ਅੰਤ ਬਾਰੇ ਜ਼ਰੂਰੀ ਸੱਚਾਈਆਂ ਨੂੰ ਯਾਦ ਰੱਖ ਸਕਾਂਗੇ । 
* ਜੇ ਅਸੀਂ ਦੁਨੀਆਂ ਵਿਚ ਹੋ ਰਹੀਆਂ ਘਟਨਾਵਾਂ ਉੱਤੇ ਧਿਆਨ ਰੱਖੀਏ ਜਿਉਂ ਉਹ ਬਾਈਬਲ ਦੀਆਂ ਭਵਿੱਖਬਾਣੀਆਂ ਪੂਰੀਆਂ ਕਰਦੀਆਂ ਹਨ , ਤਾਂ ਇਹ ਵੀ ਇਕ ਵਧੀਆ ਗੱਲ ਹੋਵੇਗੀ । 
ਜਰਮਨੀ ਤੋਂ ਇਕ ਭਰਾ ਨੇ ਲਿਖਿਆ : “ ਜਦ ਵੀ ਮੈਂ ਟੀ . 
ਵੀ . 
ਤੇ ਯੁੱਧਾਂ , ਭੁਚਾਲਾਂ , ਹਿੰਸਾ ਅਤੇ ਇਸ ਧਰਤੀ ਦੇ ਪ੍ਰਦੂਸ਼ਣ ਬਾਰੇ ਖ਼ਬਰਾਂ ਦੇਖਦਾ ਹਾਂ , ਤਾਂ ਮੈਨੂੰ ਹੋਰ ਵੀ ਵਿਸ਼ਵਾਸ ਹੁੰਦਾ ਹੈ ਕਿ ਅੰਤ ਬਹੁਤ ਨੇੜੇ ਹੈ । ” 
ਮਰਕੁਸ ਦੇ 13ਵੇਂ ਅਧਿਆਇ ਵਿਚ ਇਕ ਹੋਰ ਬਿਰਤਾਂਤ ਹੈ ਜਿਸ ਵਿਚ ਯਿਸੂ ਆਪਣੇ ਚੇਲਿਆਂ ਨੂੰ ਜਾਗਦੇ ਰਹਿਣ ਬਾਰੇ ਸਲਾਹ ਦਿੰਦਾ ਹੈ । 
ਇਸ ਅਧਿਆਇ ਅਨੁਸਾਰ , ਯਿਸੂ ਆਪਣੇ ਚੇਲਿਆਂ ਦੀ ਤੁਲਨਾ ਇਕ ਦਰਬਾਨ ਨਾਲ ਕਰਦਾ ਹੈ ਜੋ ਆਪਣੇ ਮਾਲਕ ਦੀ ਪਰਦੇਸ ਤੋਂ ਵਾਪਸ ਆਉਣ ਦੀ ਉਡੀਕ ਕਰਦਾ ਹੈ । 
ਦਰਬਾਨ ਨੂੰ ਉਸ ਘੜੀ ਦਾ ਪਤਾ ਨਹੀਂ ਸੀ ਜਦ ਉਸ ਦੇ ਮਾਲਕ ਨੇ ਘਰ ਵਾਪਸ ਆਉਣਾ ਸੀ । 
ਉਸ ਨੂੰ ਜਾਗਦੇ ਰਹਿਣ ਦੀ ਲੋੜ ਸੀ । 
ਯਿਸੂ ਨੇ ਰਾਤ ਦੀਆਂ ਚਾਰ ਵੱਖੋ - ਵੱਖਰੀਆਂ ਪਹਿਰਾਂ ਦਾ ਜ਼ਿਕਰ ਕੀਤਾ ਜਿਨ੍ਹਾਂ ਵਿੱਚੋਂ ਕਿਸੇ ਤੇ ਵੀ ਮਾਲਕ ਵਾਪਸ ਆ ਸਕਦਾ ਸੀ । 
ਚੌਥੀ ਪਹਿਰ ਸਵੇਰ ਦੇ ਤਿੰਨ ਕੁ ਵਜੇ ਤੋਂ ਲੈ ਕੇ ਸੂਰਜ ਚੜ੍ਹਨ ਤਕ ਸੀ । 
ਇਸ ਆਖ਼ਰੀ ਪਹਿਰ ਦੌਰਾਨ ਸੁਸਤੀ ਕਾਰਨ ਦਰਬਾਨ ਦੀ ਆਸਾਨੀ ਨਾਲ ਅੱਖ ਲੱਗ ਸਕਦੀ ਸੀ । 
ਕਿਹਾ ਜਾਂਦਾ ਹੈ ਕਿ ਫ਼ੌਜੀ ਤੜਕਾ ਹੋਣ ਤੋਂ ਇਕ ਘੰਟਾ ਪਹਿਲਾਂ ਦੁਸ਼ਮਣ ਨੂੰ ਫੜਨ ਦਾ ਸਭ ਤੋਂ ਵਧੀਆ ਸਮਾਂ ਸਮਝਦੇ ਸਨ ਕਿਉਂਕਿ ਉਹ ਸੁਸਤ ਹੁੰਦੇ ਹਨ । 
ਇਸੇ ਤਰ੍ਹਾਂ ਇਸ ਆਖ਼ਰੀ ਘੜੀ ਵਿਚ ਜਦ ਰੂਹਾਨੀ ਤੌਰ ਤੇ ਦੁਨੀਆਂ ਦੇ ਲੋਕ ਗਹਿਰੀ ਨੀਂਦ ਵਿਚ ਹਨ , ਤਾਂ ਸਾਨੂੰ ਸ਼ਾਇਦ ਜਾਗਦੇ ਰਹਿਣਾ ਮੁਸ਼ਕਲ ਲੱਗੇ । 
ਇਸ ਲਈ ਆਪਣੇ ਦ੍ਰਿਸ਼ਟਾਂਤ ਵਿਚ ਯਿਸੂ ਨੇ ਵਾਰ - ਵਾਰ ਇਹ ਸਲਾਹ ਦਿੱਤੀ : “ ਖਬਰਦਾਰ , ਜਾਗਦੇ ਰਹੋ . . . 
ਸੋ ਜਾਗਦੇ ਰਹੋ . . . 
ਜੋ ਮੈਂ ਤੁਹਾਨੂੰ ਆਖਦਾ ਹਾਂ ਸੋ ਸਾਰਿਆਂ ਨੂੰ ਆਖਦਾ ਹਾਂ ਭਈ ਜਾਗਦੇ ਰਹੋ ! ” — ਮਰਕੁਸ 13 : 32 - 37 . 
ਆਪਣੀ ਸੇਵਕਾਈ ਦੌਰਾਨ ਅਤੇ ਜੀ ਉਠਾਏ ਜਾਣ ਤੋਂ ਬਾਅਦ ਯਿਸੂ ਨੇ ਕਈ ਵਾਰ ਚੌਕਸ ਰਹਿਣ ਲਈ ਕਿਹਾ । 
ਦਰਅਸਲ ਤਕਰੀਬਨ ਜਦ ਵੀ ਅਸੀਂ ਬਾਈਬਲ ਵਿਚ ਇਸ ਰੀਤੀ - ਵਿਵਸਥਾ ਦੇ ਅੰਤ ਬਾਰੇ ਪੜ੍ਹਦੇ ਹਾਂ , ਤਾਂ ਸਾਨੂੰ ਜਾਗਦੇ ਰਹਿਣ ਬਾਰੇ ਚੇਤਾਵਨੀ ਦਿੱਤੀ ਜਾਂਦੀ ਹੈ । 
* ਇਸ ਲਈ , ਇਹ ਸਪੱਸ਼ਟ ਹੈ ਕਿ ਰੂਹਾਨੀ ਤੌਰ ਤੇ ਉਨੀਂਦੇ ਹੋਣਾ ਸਾਡੇ ਲਈ ਖ਼ਤਰਨਾਕ ਸਾਬਤ ਹੋ ਸਕਦਾ ਹੈ । 
ਇਹ ਚੇਤਾਵਨੀਆਂ ਸਾਡੇ ਸਾਰਿਆਂ ਲਈ ਜ਼ਰੂਰੀ ਹਨ ! — 1 ਕੁਰਿੰਥੀਆਂ 10 : 12 ; 1 ਥੱਸਲੁਨੀਕੀਆਂ 5 : 2 , 6 . 
ਤਿੰਨ ਰਸੂਲ ਜੋ ਜਾਗਦੇ ਰਹਿ ਨਾ ਸਕੇ 
ਜਾਗਦੇ ਰਹਿਣ ਲਈ ਚੰਗਾ ਇਰਾਦਾ ਹੋਣਾ ਕਾਫ਼ੀ ਨਹੀਂ । 
ਇਹ ਗੱਲ ਅਸੀਂ ਪਤਰਸ , ਯਾਕੂਬ ਅਤੇ ਯੂਹੰਨਾ ਦੀ ਮਿਸਾਲ ਤੋਂ ਦੇਖ ਸਕਦੇ ਹਾਂ । 
ਇਹ ਤਿੰਨ ਰੂਹਾਨੀ ਤੌਰ ਤੇ ਜ਼ਿੰਮੇਵਾਰ ਆਦਮੀ ਸਨ । 
ਯਿਸੂ ਦੇ ਇਹ ਵਫ਼ਾਦਾਰ ਚੇਲੇ ਸਨ ਜੋ ਉਸ ਨੂੰ ਬਹੁਤ ਪਿਆਰ ਕਰਦੇ ਸਨ । 
ਫਿਰ ਵੀ , 14 ਨੀਸਾਨ 33 ਸਾ . 
ਯੁ . 
ਦੀ ਰਾਤ ਨੂੰ ਉਹ ਜਾਗਦੇ ਰਹਿ ਨਾ ਸਕੇ । 
ਯਿਸੂ ਅਤੇ ਉਸ ਦੇ ਚੇਲੇ ਪਸਾਹ ਦਾ ਤਿਉਹਾਰ ਮਨਾਉਣ ਲਈ ਇਕ ਘਰ ਦੇ ਚੁਬਾਰੇ ਵਿਚ ਇਕੱਠੇ ਹੋਏ ਸਨ । 
ਇਸ ਤੋਂ ਬਾਅਦ ਇਹ ਤਿੰਨ ਰਸੂਲ ਯਿਸੂ ਦੇ ਨਾਲ ਗਥਸਮਨੀ ਦੇ ਬਾਗ਼ ਨੂੰ ਗਏ । 
ਉੱਥੇ ਯਿਸੂ ਨੇ ਉਨ੍ਹਾਂ ਨੂੰ ਕਿਹਾ : “ ਮੇਰਾ ਜੀ ਬਹੁਤ ਉਦਾਸ ਹੈ ਸਗੋਂ ਮਰਨ ਦੇ ਦਰਜੇ ਤੀਕਰ । 
ਤੁਸੀਂ ਐਥੇ ਠਹਿਰੋ ਅਤੇ ਮੇਰੇ ਨਾਲ ਜਾਗਦੇ ਰਹੋ । ” 
ਯਿਸੂ ਨੇ ਤਿੰਨ ਵਾਰ ਆਪਣੇ ਪਿਤਾ ਨੂੰ ਦਿਲੋਂ ਪ੍ਰਾਰਥਨਾ ਕੀਤੀ ਅਤੇ ਤਿੰਨ ਵਾਰ ਉਸ ਨੇ ਵਾਪਸ ਜਾ ਕੇ ਦੇਖਿਆ ਕਿ ਉਸ ਦੇ ਚੇਲੇ ਸੁੱਤੇ ਸਨ । — ਮੱਤੀ 26 : 40 , 43 , 45 . 
ਇਹ ਤਿੰਨ ਵਫ਼ਾਦਾਰ ਬੰਦੇ ਯਿਸੂ ਨਾਲ ਜਾਗਦੇ ਕਿਉਂ ਨਹੀਂ ਰਹਿ ਸਕੇ ? 
ਇਕ ਕਾਰਨ ਇਹ ਹੈ ਕਿ ਉਹ ਥੱਕੇ ਹੋਏ ਸਨ । 
ਬਹੁਤ ਰਾਤ ਹੋ ਚੁੱਕੀ ਸੀ , ਸ਼ਾਇਦ ਰਾਤ ਦੇ ਬਾਰਾ ਕੁ ਵੱਜੇ ਸਨ ਅਤੇ “ ਉਨ੍ਹਾਂ ਦੀਆਂ ਅੱਖਾਂ ਨੀਂਦਰ ਨਾਲ ਭਾਰੀਆਂ ਹੋਈਆਂ ਹੋਈਆਂ ਸਨ । ” 
ਫਿਰ ਵੀ , ਯਿਸੂ ਨੇ ਕਿਹਾ : “ ਜਾਗੋ ਅਤੇ ਪ੍ਰਾਰਥਨਾ ਕਰੋ ਜੋ ਤੁਸੀਂ ਪਰਤਾਵੇ ਵਿੱਚ ਨਾ ਪਓ । 
ਆਤਮਾ ਤਾਂ ਤਿਆਰ ਹੈ ਪਰ ਸਰੀਰ ਕਮਜ਼ੋਰ ਹੈ । ” — ਮੱਤੀ 26 : 41 . 
ਇਸ ਵਿਚ ਕੋਈ ਸ਼ੱਕ ਨਹੀਂ ਕਿ ਇਸ ਖ਼ਾਸ ਰਾਤ ਤੇ ਯਿਸੂ ਵੀ ਥੱਕਿਆ ਹੋਇਆ ਸੀ । 
ਪਰ , ਸੌਣ ਦੀ ਬਜਾਇ ਉਸ ਨੇ ਆਪਣੀ ਗਿਰਫ਼ਤਾਰੀ ਤੋਂ ਪਹਿਲਾਂ ਆਜ਼ਾਦੀ ਦੇ ਆਖ਼ਰੀ ਕੀਮਤੀ ਪਲ ਪ੍ਰਾਰਥਨਾ ਕਰਨ ਵਿਚ ਲਗਾਏ । 
ਕੁਝ ਹੀ ਦਿਨ ਪਹਿਲਾਂ ਉਸ ਨੇ ਆਪਣੇ ਚੇਲਿਆਂ ਨੂੰ ਪ੍ਰਾਰਥਨਾ ਕਰਨ ਲਈ ਉਤਸ਼ਾਹਿਤ ਕੀਤਾ ਸੀ : “ ਬੇਨਤੀ ਕਰਦਿਆਂ ਹਰ ਵੇਲੇ ਜਾਗਦੇ ਰਹੋ ਭਈ ਤੁਸੀਂ ਉਨ੍ਹਾਂ ਸਭਨਾਂ ਗੱਲਾਂ ਤੋਂ ਜਿਹੜੀਆਂ ਹੋਣ ਵਾਲੀਆਂ ਹਨ ਬਚ ਸੱਕੋ ਅਤੇ ਮਨੁੱਖ ਦੇ ਪੁੱਤ੍ਰ ਦੇ ਸਾਹਮਣੇ ਖੜੇ ਹੋ ਸੱਕੋ । ” 
ਜੇਕਰ ਅਸੀਂ ਯਿਸੂ ਦੀ ਸਲਾਹ ਉੱਤੇ ਚੱਲੀਏ ਅਤੇ ਪ੍ਰਾਰਥਨਾ ਕਰਨ ਵਿਚ ਉਸ ਦੀ ਰੀਸ ਕਰੀਏ , ਤਾਂ ਯਹੋਵਾਹ ਨੂੰ ਦਿਲੋਂ ਕੀਤੀਆਂ ਗਈਆਂ ਆਪਣੀਆਂ ਪ੍ਰਾਰਥਨਾਵਾਂ ਦੁਆਰਾ ਅਸੀਂ ਰੂਹਾਨੀ ਤੌਰ ਤੇ ਜਾਗਦੇ ਰਹਿ ਸਕਾਂਗੇ । 
ਯਿਸੂ ਤਾਂ ਜਾਣਦਾ ਸੀ ਕਿ ਉਸ ਦੀ ਗਿਰਫ਼ਤਾਰੀ ਅਤੇ ਮੌਤ ਦੀ ਘੜੀ ਨੇੜੇ ਸੀ , ਪਰ ਇਸ ਬਾਰੇ ਉਸ ਦੇ ਚੇਲਿਆਂ ਨੂੰ ਖ਼ਬਰ ਨਹੀਂ ਸੀ । 
ਸਖ਼ਤ ਅਜ਼ਮਾਇਸ਼ਾਂ ਦਾ ਸਾਮ੍ਹਣਾ ਕਰਦੇ ਹੋਏ ਉਸ ਨੂੰ ਅਖ਼ੀਰ ਵਿਚ ਤਸੀਹੇ ਦੀ ਸੂਲੀ ਉੱਤੇ ਦੁੱਖ - ਭਰੀ ਮੌਤ ਝੱਲਣੀ ਪਈ । 
ਯਿਸੂ ਨੇ ਆਪਣੇ ਚੇਲਿਆਂ ਨੂੰ ਇਨ੍ਹਾਂ ਗੱਲਾਂ ਬਾਰੇ ਚੇਤਾਵਨੀ ਤਾਂ ਦਿੱਤੀ ਸੀ , ਪਰ ਉਨ੍ਹਾਂ ਨੇ ਉਸ ਦੀ ਗੱਲ ਸਮਝੀ ਨਹੀਂ । 
ਇਸ ਲਈ ਉਹ ਯਿਸੂ ਦੇ ਪ੍ਰਾਰਥਨਾ ਕਰਦੇ ਸਮੇਂ ਸੌਂ ਗਏ ਸਨ । 
ਰਸੂਲਾਂ ਵਾਂਗ ਅਸੀਂ ਵੀ ਸਰੀਰਕ ਤੌਰ ਤੇ ਕਮਜ਼ੋਰ ਹਾਂ ਅਤੇ ਕਈ ਗੱਲਾਂ ਹਨ ਜਿਨ੍ਹਾਂ ਬਾਰੇ ਸਾਨੂੰ ਵੀ ਹਾਲੇ ਪੂਰੀ ਸਮਝ ਨਹੀਂ । 
ਜੇਕਰ ਅਸੀਂ ਅੱਜ ਦੇ ਸਮੇਂ ਦੀ ਅਹਿਮੀਅਤ ਭੁੱਲ ਜਾਈਏ , ਤਾਂ ਅਸੀਂ ਰੂਹਾਨੀ ਤੌਰ ਤੇ ਉਨੀਂਦੇ ਹੋ ਸਕਦੇ ਹਾਂ । 
ਅਸੀਂ ਸਿਰਫ਼ ਸਚੇਤ ਰਹਿਣ ਨਾਲ ਹੀ ਜਾਗਦੇ ਰਹਿ ਸਕਦੇ ਹਾਂ । 
ਤਿੰਨ ਮਹੱਤਵਪੂਰਣ ਗੁਣ 
ਅਸੀਂ ਕਿਸ ਤਰ੍ਹਾਂ ਸਮੇਂ ਦੀ ਅਹਿਮੀਅਤ ਯਾਦ ਰੱਖਦੇ ਹੋਏ ਜਾਗਦੇ ਰਹਿ ਸਕਦੇ ਹਾਂ ? 
ਅਸੀਂ ਦੇਖ ਚੁੱਕੇ ਹਾਂ ਕਿ ਪ੍ਰਾਰਥਨਾ ਕਰਨੀ ਅਤੇ ਯਹੋਵਾਹ ਦਾ ਦਿਨ ਯਾਦ ਰੱਖਣਾ ਸਾਡੇ ਲਈ ਕਿੰਨਾ ਜ਼ਰੂਰੀ ਹੈ । 
ਇਸ ਦੇ ਨਾਲ - ਨਾਲ , ਪੌਲੁਸ ਨੇ ਤਿੰਨ ਮਹੱਤਵਪੂਰਣ ਗੁਣਾਂ ਦਾ ਜ਼ਿਕਰ ਕੀਤਾ ਸੀ ਜੋ ਸਾਨੂੰ ਪੈਦਾ ਕਰਨ ਦੀ ਲੋੜ ਹੈ । 
ਉਸ ਨੇ ਕਿਹਾ : “ ਅਸੀਂ ਜਦੋਂ ਦਿਨ ਦੇ ਹਾਂ ਤਾਂ ਨਿਹਚਾ ਅਤੇ ਪ੍ਰੇਮ ਦੀ ਸੰਜੋ ਅਤੇ ਮੁਕਤੀ ਦੀ ਆਸ ਨੂੰ ਟੋਪ ਦੇ ਥਾਂ ਪਹਿਨ ਕੇ ਸੁਚੇਤ ਰਹੀਏ । ” 
ਆਓ ਆਪਾਂ ਸੰਖੇਪ ਵਿਚ ਨਿਹਚਾ , ਪ੍ਰੇਮ ਅਤੇ ਆਸ਼ਾ ਦੇ ਗੁਣਾਂ ਵੱਲ ਧਿਆਨ ਦੇਈਏ ਅਤੇ ਦੇਖੀਏ ਕਿ ਇਹ ਗੁਣ ਰੂਹਾਨੀ ਤੌਰ ਤੇ ਜਾਗਦੇ ਰਹਿਣ ਵਿਚ ਸਾਡੀ ਮਦਦ ਕਿਵੇਂ ਕਰਦੇ ਹਨ । 
ਸਾਨੂੰ ਪੂਰੀ ਨਿਹਚਾ ਜਾਂ ਵਿਸ਼ਵਾਸ ਹੋਣਾ ਚਾਹੀਦਾ ਹੈ ਕਿ ਯਹੋਵਾਹ ਅਸਲੀ ਹੈ ਅਤੇ “ ਉਹ ਆਪਣਿਆਂ ਤਾਲਿਬਾਂ ਦਾ ਫਲ - ਦਾਤਾ ਹੈ । ” 
ਪਹਿਲੀ ਸਦੀ ਵਿਚ ਹੋਈ ਯਿਸੂ ਦੀ ਭਵਿੱਖਬਾਣੀ ਦੀ ਪੂਰਤੀ ਤੋਂ ਸਾਨੂੰ ਪੱਕਾ ਵਿਸ਼ਵਾਸ ਹੁੰਦਾ ਹੈ ਕਿ ਸਾਡੇ ਸਮੇਂ ਵਿਚ ਵੀ ਉਸ ਦੀ ਵੱਡੀ ਪੂਰਤੀ ਜ਼ਰੂਰ ਹੋਵੇਗੀ । 
ਨਿਹਚਾ ਕਾਰਨ ਅਸੀਂ ਯਹੋਵਾਹ ਦੇ ਦਿਨ ਦੀ ਉਡੀਕ ਕਰਦੇ ਹਾਂ , ਇਸ ਯਕੀਨ ਨਾਲ ਕਿ ਭਵਿੱਖ - ਸੂਚਕ ਦਰਸ਼ਣ ਜ਼ਰੂਰ ਪੂਰਾ ਹੋਵੇਗਾ , ਉਹ ਚਿਰ ਨਾ ਲਾਵੇਗਾ । — ਹਬੱਕੂਕ 2 : 3 . 
ਸਾਡੀ ਪੱਕੀ ਆਸ਼ਾ ਮਾਨੋ “ ਸਾਡੀ ਜਾਨ ਦਾ ਲੰਗਰ ਹੈ । ” 
ਇਸ ਗੁਣ ਦੁਆਰਾ ਸਾਨੂੰ ਮੁਸ਼ਕਲਾਂ ਦਾ ਸਾਮ੍ਹਣਾ ਕਰਨ ਲਈ ਤਾਕਤ ਮਿਲਦੀ ਹੈ , ਭਾਵੇਂ ਕਿ ਸਾਨੂੰ ਪਰਮੇਸ਼ੁਰ ਦੇ ਵਾਅਦੇ ਪੂਰੇ ਹੋਣ ਦੀ ਉਡੀਕ ਕਰਨੀ ਪਵੇ । 
ਮਾਰਗ੍ਰੇਟ 90 ਸਾਲਾਂ ਦੀ ਮਸਹ ਕੀਤੀ ਹੋਈ ਭੈਣ ਹੈ । 
ਉਸ ਨੂੰ ਬਪਤਿਸਮਾ ਲਏ ਨੂੰ 70 ਸਾਲਾਂ ਤੋਂ ਜ਼ਿਆਦਾ ਸਮਾਂ ਹੋ ਚੁੱਕਾ ਹੈ ਅਤੇ ਉਹ ਦੱਸਦੀ ਹੈ : “ ਜਦ ਮੇਰਾ ਪਤੀ 1963 ਵਿਚ ਕੈਂਸਰ ਦੀ ਬੀਮਾਰੀ ਕਾਰਨ ਮਰ ਰਿਹਾ ਸੀ , ਤਾਂ ਮੈਂ ਚਾਹੁੰਦੀ ਸੀ ਕਿ ਅੰਤ ਜਲਦੀ ਆ ਜਾਵੇ । 
ਪਰ ਹੁਣ ਮੈਂ ਜਾਣਦੀ ਹਾਂ ਕਿ ਉਸ ਸਮੇਂ ਮੈਂ ਸਿਰਫ਼ ਆਪਣੇ ਬਾਰੇ ਹੀ ਸੋਚ ਰਹੀ ਸੀ । 
ਉਸ ਸਮੇਂ ਸਾਨੂੰ ਇਹ ਨਹੀਂ ਸੀ ਪਤਾ ਕਿ ਦੁਨੀਆਂ ਭਰ ਵਿਚ ਪ੍ਰਚਾਰ ਦੇ ਕੰਮ ਦਾ ਇੰਨਾ ਵਾਧਾ ਹੋਵੇਗਾ । 
ਹਾਲੇ ਵੀ ਕਈ ਥਾਂ ਹਨ ਜਿੱਥੇ ਕੰਮ ਸ਼ੁਰੂ ਹੀ ਹੋਇਆ ਹੈ । 
ਇਸ ਲਈ ਮੈਂ ਬਹੁਤ ਖ਼ੁਸ਼ ਹਾਂ ਕਿ ਯਹੋਵਾਹ ਨੇ ਧੀਰਜ ਕੀਤਾ । ” 
ਪੌਲੁਸ ਰਸੂਲ ਸਾਨੂੰ ਯਕੀਨ ਦਿਲਾਉਂਦਾ ਹੈ : “ ਧੀਰਜ ਦ੍ਰਿੜ੍ਹਤਾ [ ਪੈਦਾ ਕਰਦਾ ਹੈ ] ਅਤੇ ਦ੍ਰਿੜ੍ਹਤਾ ਆਸ ਪੈਦਾ ਕਰਦੀ ਹੈ । 
ਅਤੇ ਆਸ ਸ਼ਰਮਿੰਦਿਆਂ ਨਹੀਂ ਕਰਦੀ । ” — ਰੋਮੀਆਂ 5 : 3 - 5 . 
ਅਸੀਂ ਜੋ ਵੀ ਕਰਦੇ ਹਾਂ ਪ੍ਰੇਮ ਕਾਰਨ ਹੀ ਕਰਦੇ ਹਾਂ । 
ਸਾਨੂੰ ਇਸ ਬਾਰੇ ਕੋਈ ਚਿੰਤਾ ਨਹੀਂ ਕਿ ਯਹੋਵਾਹ ਦਾ ਦਿਨ ਕਦੋਂ ਆਵੇਗਾ ਸਗੋਂ ਅਸੀਂ ਉਸ ਦੀ ਸੇਵਾ ਉਸ ਨਾਲ ਆਪਣੇ ਪ੍ਰੇਮ ਕਾਰਨ ਹੀ ਕਰਦੇ ਹਾਂ । 
ਪਰਮੇਸ਼ੁਰ ਦੀ ਇੱਛਾ ਪੂਰੀ ਹੋਣ ਵਿਚ ਚਾਹੇ ਜਿੰਨਾ ਮਰਜ਼ੀ ਸਮਾਂ ਲੱਗੇ ਅਸੀਂ ਲੋਕਾਂ ਦੇ ਘਰਾਂ ਨੂੰ ਵਾਰ - ਵਾਰ ਜਾ ਕੇ ਰਾਜ ਬਾਰੇ ਖ਼ੁਸ਼ ਖ਼ਬਰੀ ਸੁਣਾਉਂਦੇ ਰਹਾਂਗੇ ਕਿਉਂਕਿ ਅਸੀਂ ਉਨ੍ਹਾਂ ਨਾਲ ਪ੍ਰੇਮ ਕਰਦੇ ਹਾਂ । 
ਇਸ ਲਈ ਅਸੀਂ ਕਹਿ ਸਕਦੇ ਹਾਂ ਕਿ ਮਸੀਹੀ ਪ੍ਰੇਮ ਬਹੁਤ ਹੀ ਵਧੀਆ ਗੁਣ ਹੈ ਜਿਵੇਂ ਪੌਲੁਸ ਨੇ ਲਿਖਿਆ , “ ਨਿਹਚਾ , ਆਸ਼ਾ , ਪ੍ਰੇਮ , ਏਹ ਤਿੰਨੇ ਰਹਿੰਦੇ ਹਨ ਪਰ ਏਹਨਾਂ ਵਿੱਚੋਂ ਉੱਤਮ ਪ੍ਰੇਮ ਹੀ ਹੈ । ” 
ਪ੍ਰੇਮ ਸਾਨੂੰ ਸਹਿਣ ਦੀ ਸ਼ਕਤੀ ਦਿੰਦਾ ਹੈ ਅਤੇ ਜਾਗਦੇ ਰਹਿਣ ਵਿਚ ਮਦਦ ਕਰਦਾ ਹੈ । 
“ [ ਪ੍ਰੇਮ ] ਸਭਨਾਂ ਗੱਲਾਂ ਦੀ ਆਸ ਰੱਖਦਾ , ਸਭ ਕੁਝ ਸਹਿ ਲੈਂਦਾ । 
ਪ੍ਰੇਮ ਕਦੇ ਟਲਦਾ ਨਹੀਂ । ” — 1 ਕੁਰਿੰਥੀਆਂ 13 : 7 , 8 . 
“ ਜੋ ਕੁਝ ਤੇਰੇ ਕੋਲ ਹੈ ਸੋ ਤਕੜਾਈ ਨਾਲ ਫੜੀ ਰੱਖ ” 
ਅਸੀਂ ਮਹੱਤਵਪੂਰਣ ਸਮਿਆਂ ਵਿਚ ਰਹਿ ਰਹੇ ਹਾਂ । 
ਸੰਸਾਰ ਵਿਚ ਹੋ ਰਹੀਆਂ ਘਟਨਾਵਾਂ ਸਾਨੂੰ ਹਰ ਵੇਲੇ ਯਾਦ ਕਰਾਉਂਦੀਆਂ ਹਨ ਕਿ ਅਸੀਂ ਅੰਤ ਦੇ ਦਿਨਾਂ ਦੇ ਅਖ਼ੀਰ ਵਿਚ ਹਾਂ । 
ਹੁਣ ਹੱਥ ਢਿੱਲੇ ਕਰਨ ਦਾ ਬਿਲਕੁਲ ਸਮਾਂ ਨਹੀਂ , ਸਗੋਂ ‘ ਜੋ ਕੁਝ ਸਾਡੇ ਕੋਲ ਹੈ ਸਾਨੂੰ ਤਕੜਾਈ ਨਾਲ ਫੜੀ ਰੱਖਣਾ ’ ਚਾਹੀਦਾ ਹੈ । 
‘ ਸੁਰਤ ਵਾਲੇ ਹੋ ਕੇ ਅਤੇ ਪ੍ਰਾਰਥਨਾ ਲਈ ਸੁਚੇਤ ਰਹਿ ਕੇ ’ ਅਤੇ ਨਿਹਚਾ , ਆਸ਼ਾ ਅਤੇ ਪ੍ਰੇਮ ਦੇ ਗੁਣਾਂ ਨੂੰ ਪੈਦਾ ਕਰ ਕੇ ਅਸੀਂ ਪਰੀਖਿਆ ਦੀ ਘੜੀ ਲਈ ਤਿਆਰ ਹੋਵਾਂਗੇ । 
ਪ੍ਰਭੂ ਦੇ ਕੰਮ ਵਿਚ ਹਾਲੇ ਬਹੁਤ ਕੁਝ ਕਰਨਾ ਬਾਕੀ ਹੈ । 
ਜੇਕਰ ਅਸੀਂ ਪਰਮੇਸ਼ੁਰ ਦੀ ਸੇਵਾ ਵਿਚ ਲੱਗੇ ਰਹੀਏ , ਤਾਂ ਪੂਰੀ ਤਰ੍ਹਾਂ ਜਾਗਦੇ ਰਹਿਣ ਵਿਚ ਸਾਡੀ ਮਦਦ ਹੋਵੇਗੀ । — 2 ਪਤਰਸ 3 : 11 . 
ਯਿਰਮਿਯਾਹ ਨੇ ਲਿਖਿਆ : “ ਯਹੋਵਾਹ ਮੇਰਾ ਹਿੱਸਾ ਹੈ , ਮੇਰੀ ਜਾਨ ਕਹਿੰਦੀ ਹੈ , ਏਸ ਲਈ ਮੈਨੂੰ ਉਸ ਦੇ ਉੱਤੇ ਆਸਾ ਹੈ । 
ਯਹੋਵਾਹ ਉਹ ਦੇ ਲਈ ਭਲਾ ਹੈ ਜਿਹੜਾ ਉਸ ਨੂੰ ਉਡੀਕਦਾ ਹੈ , ਉਸ ਜਾਨ ਲਈ ਜਿਹੜੀ ਉਸ ਦੀ ਤਾਲਿਬ ਹੈ । 
ਭਲਾ ਹੈ ਕਿ ਮਨੁੱਖ ਚੁੱਪ ਚਾਪ ਯਹੋਵਾਹ ਦੇ ਬਚਾਉ ਲਈ ਆਸਾ ਰੱਖੇ । ” 
( ਵਿਰਲਾਪ 3 : 24 - 26 ) ਸਾਡੇ ਵਿੱਚੋਂ ਕਈਆਂ ਨੂੰ ਉਡੀਕ ਕਰਦੇ ਹੋਏ ਥੋੜ੍ਹਾ ਹੀ ਸਮਾਂ ਹੋਇਆ ਹੈ । 
ਜਦ ਕਿ ਦੂਸਰਿਆਂ ਨੂੰ ਯਹੋਵਾਹ ਵੱਲੋਂ ਮੁਕਤੀ ਦੀ ਉਡੀਕ ਕਰਦਿਆਂ ਨੂੰ ਕਈ ਸਾਲ ਹੋ ਚੁੱਕੇ ਹਨ । 
ਪਰ ਇਹ ਸਮਾਂ ਕਿੰਨਾ ਥੋੜ੍ਹਾ ਹੈ ਜਦ ਇਸ ਦੀ ਤੁਲਨਾ ਸਦਾ ਦੀ ਜ਼ਿੰਦਗੀ ਨਾਲ ਕੀਤੀ ਜਾਂਦੀ ਹੈ ! 
ਯਹੋਵਾਹ ਦੇ ਸਮੇਂ ਦੀ ਉਡੀਕ ਕਰਦੇ ਹੋਏ , ਆਓ ਆਪਾਂ ਜ਼ਰੂਰੀ ਮਸੀਹੀ ਗੁਣ ਪੈਦਾ ਕਰੀਏ ਅਤੇ ਦੂਸਰਿਆਂ ਦੀ ਮਦਦ ਕਰੀਏ ਕਿ ਉਹ ਯਹੋਵਾਹ ਦੇ ਧੀਰਜ ਤੋਂ ਫ਼ਾਇਦਾ ਲੈਣ ਅਤੇ ਸੱਚਾਈ ਬਾਰੇ ਸਿੱਖਣ । 
ਆਓ ਆਪਾਂ ਜਾਗਦੇ ਰਹੀਏ ਅਤੇ ਧੀਰਜ ਦਿਖਾਉਣ ਵਿਚ ਯਹੋਵਾਹ ਦੀ ਰੀਸ ਕਰੀਏ , ਧੰਨਵਾਦ ਕਰਦੇ ਹੋਏ ਕਿ ਉਸ ਨੇ ਸਾਨੂੰ ਇਕ ਵਧੀਆ ਉਮੀਦ ਦਿੱਤੀ ਹੈ । 
ਸਾਡੀ ਪ੍ਰਾਰਥਨਾ ਹੈ ਕਿ ਅਸੀਂ ਵਫ਼ਾਦਾਰੀ ਨਾਲ ਸਚੇਤ ਰਹਿ ਕੇ ਸਦਾ ਦੀ ਜ਼ਿੰਦਗੀ ਦੀ ਉਮੀਦ ਨੂੰ ਫੜੀ ਰੱਖਾਂਗੇ । 
ਫਿਰ ਅਸੀਂ ਪਰਮੇਸ਼ੁਰ ਦੇ ਇਨ੍ਹਾਂ ਵਾਅਦਿਆਂ ਦਾ ਪੂਰਾ ਆਨੰਦ ਮਾਣਾਂਗੇ : “ [ ਯਹੋਵਾਹ ] ਤੈਨੂੰ ਉੱਚਾ ਕਰੇਗਾ ਭਈ ਤੂੰ ਧਰਤੀ ਦਾ ਵਾਰਸ ਬਣੇਂ । 
ਤੂੰ ਦੁਸ਼ਟ ਦਾ ਛੇਕਿਆ ਜਾਣਾ ਵੇਖੇਂਗਾ । ” — ਜ਼ਬੂਰਾਂ ਦੀ ਪੋਥੀ 37 : 34 . 
[ ਫੁਟਨੋਟ ] 
ਚੰਗਾ ਹੋਵੇਗਾ ਜੇਕਰ ਅਸੀਂ 15 ਜਨਵਰੀ 2000 ਦੇ ਪਹਿਰਾਬੁਰਜ ਦੇ ਸਫ਼ੇ 12 , 13 ਉੱਤੇ ਦਿੱਤੇ ਗਏ ਉਨ੍ਹਾਂ ਛੇ ਸਬੂਤਾਂ ਵੱਲ ਪੂਰਾ ਧਿਆਨ ਦੇਈਏ ਜੋ ਸਾਬਤ ਕਰਦੇ ਹਨ ਕਿ ਅੰਤ ਨੇੜੇ ਹੈ । — 2 ਤਿਮੋਥਿਉਸ 3 : 1 . 
ਉਸ ਯੂਨਾਨੀ ਕ੍ਰਿਆ ਬਾਰੇ ਗੱਲ ਕਰਦੇ ਹੋਏ ਜਿਸ ਦਾ ਤਰਜਮਾ “ ਜਾਗਦੇ ਰਹੋ ” ਕੀਤਾ ਗਿਆ ਹੈ , ਡਬਲਯੂ . 
ਈ . 
ਵਾਈਨ ਨੇ ਆਪਣੇ ਸ਼ਬਦ - ਕੋਸ਼ ਵਿਚ ਸਮਝਾਇਆ ਕਿ ਇਸ ਦਾ ਅਸਲੀ ਅਰਥ ‘ ਨੀਂਦ ਨੂੰ ਭਜਾਉਣਾ ’ ਹੈ ਅਤੇ ਇਹ ਸ਼ਬਦ ਸਿਰਫ਼ ਇਸ ਦਾ ਸੰਕੇਤ ਹੀ ਨਹੀਂ ਕਰਦੇ ਕਿ “ ਸਾਨੂੰ ਜਾਗਦੇ ਰਹਿਣ ਦੀ ਲੋੜ ਹੈ ਪਰ ਇਨ੍ਹਾਂ ਦਾ ਇਹ ਵੀ ਮਤਲਬ ਹੈ ਕਿ ਸਾਨੂੰ ਕਿਸੇ ਮਕਸਦ ਲਈ ਸਚੇਤ ਰਹਿਣ ਦੀ ਵੀ ਲੋੜ ਹੈ । ” 
ਤੁਸੀਂ ਕਿਸ ਤਰ੍ਹਾਂ ਜਵਾਬ ਦਿਓਗੇ ? 
• ਅਸੀਂ ਆਪਣੇ ਆਪ ਨੂੰ ਪੱਕਾ ਯਕੀਨ ਕਿਵੇਂ ਦਿਲਾ ਸਕਦੇ ਹਾਂ ਕਿ ਇਸ ਰੀਤੀ - ਵਿਵਸਥਾ ਦਾ ਅੰਤ ਨੇੜੇ ਹੈ ? 
• ਅਸੀਂ ਪਤਰਸ , ਯਾਕੂਬ ਅਤੇ ਯੂਹੰਨਾ ਦੀਆਂ ਮਿਸਾਲਾਂ ਤੋਂ ਕੀ ਸਿੱਖ ਸਕਦੇ ਹਾਂ ? 
• ਰੂਹਾਨੀ ਤੌਰ ਤੇ ਸਚੇਤ ਰਹਿਣ ਵਿਚ ਕਿਹੜੇ ਤਿੰਨ ਗੁਣ ਸਾਡੀ ਮਦਦ ਕਰਨਗੇ ? 
• ‘ ਜੋ ਕੁਝ ਸਾਡੇ ਕੋਲ ਹੈ ਉਸ ਨੂੰ ਤਕੜਾਈ ਨਾਲ ਫੜੀ ਰੱਖਣ ’ ਦਾ ਸਮਾਂ ਹੁਣ ਕਿਉਂ ਹੈ ? 
[ ਸਵਾਲ ] 
1 , 2 . 
( ੳ ) ਆਪਣੀ ਧਨ - ਦੌਲਤ ਦੀ ਰਾਖੀ ਕਰਨ ਬਾਰੇ ਇਕ ਆਦਮੀ ਨੇ ਕਿਹੜਾ ਸਬਕ ਸਿੱਖਿਆ ਸੀ ? 
( ਅ ) ਚੋਰ ਬਾਰੇ ਯਿਸੂ ਦੇ ਦ੍ਰਿਸ਼ਟਾਂਤ ਤੋਂ ਅਸੀਂ ਜਾਗਦੇ ਰਹਿਣ ਬਾਰੇ ਕੀ ਸਿੱਖਦੇ ਹਾਂ ? 
ਨੌਕਰਾਂ ਬਾਰੇ ਇਕ ਦ੍ਰਿਸ਼ਟਾਂਤ ਵਰਤ ਕੇ ਯਿਸੂ ਨੇ ਜਾਗਦੇ ਰਹਿਣ ਦੀ ਮਹੱਤਤਾ ਉੱਤੇ ਜ਼ੋਰ ਕਿਵੇਂ ਦਿੱਤਾ ਸੀ ? 
ਜਾਗਦੇ ਰਹਿਣ ਵਿਚ ਸਾਨੂੰ ਕਿਸ ਗੱਲ ਤੋਂ ਪ੍ਰੇਰਣਾ ਮਿਲਦੀ ਹੈ ਅਤੇ ਯਿਸੂ ਨੇ ਇਸ ਬਾਰੇ ਕੀ ਕਿਹਾ ਸੀ ? 
ਅਸੀਂ ਜਾਗਦੇ ਰਹਿਣ ਬਾਰੇ ਪੌਲੁਸ ਦੀ ਸਲਾਹ ਉੱਤੇ ਚੱਲਣ ਲਈ ਕੀ ਕਰ ਸਕਦੇ ਹਾਂ ? 
ਯਿਸੂ ਨੇ ਕਿਵੇਂ ਦਿਖਾਇਆ ਸੀ ਕਿ ਸਮੇਂ ਦੇ ਬੀਤਣ ਨਾਲ ਰੂਹਾਨੀ ਤੌਰ ਤੇ ਜਾਗਦੇ ਰਹਿਣਾ ਮੁਸ਼ਕਲ ਹੋ ਜਾਂਦਾ ਹੈ ? 
ਸਾਡੇ ਸਿਰ ਤੇ ਕਿਹੜਾ ਅਸਲੀ ਖ਼ਤਰਾ ਖੜ੍ਹਾ ਹੈ ਅਤੇ ਇਸ ਬਾਰੇ ਬਾਈਬਲ ਵਿਚ ਸਾਨੂੰ ਕੀ ਕਰਨ ਲਈ ਉਤਸ਼ਾਹਿਤ ਕੀਤਾ ਜਾਂਦਾ ਹੈ ? 
ਗਥਸਮਨੀ ਦੇ ਬਾਗ਼ ਵਿਚ ਯਿਸੂ ਨੇ ਆਪਣੇ ਤਿੰਨ ਰਸੂਲਾਂ ਨੂੰ ਜਾਗਦੇ ਰਹਿਣ ਲਈ ਕਿਹਾ , ਪਰ ਉਨ੍ਹਾਂ ਨੇ ਕੀ ਕੀਤਾ ਸੀ ? 
ਰਸੂਲਾਂ ਨੂੰ ਸ਼ਾਇਦ ਇੰਨੀ ਨੀਂਦ ਕਿਉਂ ਆਈ ਸੀ ? 
10 , 11 . 
( ੳ ) ਥਕਾਵਟ ਦੇ ਬਾਵਜੂਦ ਗਥਸਮਨੀ ਦੇ ਬਾਗ਼ ਵਿਚ ਯਿਸੂ ਕਿਵੇਂ ਜਾਗਦਾ ਰਹਿ ਸਕਿਆ ? 
( ਅ ) ਜਦ ਯਿਸੂ ਨੇ ਰਸੂਲਾਂ ਨੂੰ ਜਾਗਦੇ ਰਹਿਣ ਲਈ ਕਿਹਾ , ਤਾਂ ਉਨ੍ਹਾਂ ਨਾਲ ਜੋ ਹੋਇਆ ਉਸ ਤੋਂ ਅਸੀਂ ਕੀ ਸਿੱਖ ਸਕਦੇ ਹਾਂ ? 
ਜਾਗਦੇ ਰਹਿਣ ਦੇ ਸੰਬੰਧ ਵਿਚ ਪੌਲੁਸ ਨੇ ਕਿਨ੍ਹਾਂ ਤਿੰਨ ਗੁਣਾਂ ਦਾ ਜ਼ਿਕਰ ਕੀਤਾ ਸੀ ? 
ਜਾਗਦੇ ਰਹਿਣ ਵਿਚ ਨਿਹਚਾ ਦਾ ਗੁਣ ਸਾਡੀ ਮਦਦ ਕਿਵੇਂ ਕਰਦਾ ਹੈ ? 
ਜਾਗਦੇ ਰਹਿਣ ਲਈ ਸਾਨੂੰ ਆਸ਼ਾ ਦੀ ਲੋੜ ਕਿਉਂ ਹੈ ? 
ਭਾਵੇਂ ਕਿ ਸਾਨੂੰ ਲੱਗੇ ਕਿ ਸਾਨੂੰ ਉਡੀਕ ਕਰਦੇ ਹੋਏ ਕਾਫ਼ੀ ਸਮਾਂ ਹੋ ਚੁੱਕਾ ਹੈ , ਪਰ ਪ੍ਰੇਮ ਸਾਨੂੰ ਕਿਵੇਂ ਪ੍ਰੇਰਿਤ ਕਰਦਾ ਹੈ ? 
ਆਪਣੇ ਹੱਥ ਢਿੱਲੇ ਕਰਨ ਦੀ ਬਜਾਇ ਸਾਨੂੰ ਕਿਹੋ ਜਿਹਾ ਰਵੱਈਆ ਪੈਦਾ ਕਰਨਾ ਚਾਹੀਦਾ ਹੈ ? 
( ੳ ) ਉਡੀਕ ਕਰਦੇ ਹੋਏ ਸਾਨੂੰ ਹੌਸਲਾ ਕਿਉਂ ਨਹੀਂ ਹਾਰਨਾ ਚਾਹੀਦਾ ? 
( ਸਫ਼ੇ 21 ਉੱਤੇ ਡੱਬੀ ਦੇਖੋ । ) 
( ਅ ) ਅਸੀਂ ਯਹੋਵਾਹ ਦੀ ਰੀਸ ਕਿਵੇਂ ਕਰ ਸਕਦੇ ਹਾਂ ਅਤੇ ਜਿਹੜੇ ਇਸ ਤਰ੍ਹਾਂ ਕਰਦੇ ਹਨ ਉਨ੍ਹਾਂ ਨੂੰ ਕਿਹੜੀਆਂ ਬਰਕਤਾਂ ਮਿਲਣਗੀਆਂ ? 
[ ਡੱਬੀ / ਸਫ਼ੇ 21 ਉੱਤੇ ਤਸਵੀਰ ] 
“ ਧੰਨ ਉਹ ਹੈ ਜੋ ਉਡੀਕਦਾ ਹੈ । ” — ਦਾਨੀਏਲ 12 : 12 
ਕਲਪਨਾ ਕਰੋ ਕਿ ਇਕ ਪਹਿਰੇਦਾਰ ਨੂੰ ਸ਼ੱਕ ਹੈ ਕਿ ਚੋਰ ਉਸ ਘਰ ਸੰਨ੍ਹ ਮਾਰਨ ਦੀ ਤਿਆਰੀ ਕਰ ਰਿਹਾ ਹੈ ਜਿਸ ਦੀ ਉਹ ਰਾਖੀ ਕਰਦਾ ਹੈ । 
ਰਾਤ ਪੈਣ ਤੇ , ਪਹਿਰੇਦਾਰ ਬੜੇ ਧਿਆਨ ਨਾਲ ਸੁਣਦਾ ਹੈ ਤਾਂਕਿ ਚੋਰ ਦੇ ਆਉਣ ਤੇ ਉਸ ਨੂੰ ਪਤਾ ਲੱਗ ਜਾਵੇ । 
ਉਹ ਪੂਰੀ ਰਾਤ ਦੇਖਦਾ ਅਤੇ ਸੁਣਦਾ ਰਹਿੰਦਾ ਹੈ । 
ਉਹ ਕੋਈ ਵੀ ਆਵਾਜ਼ ਸੁਣ ਕੇ ਭੁਲੇਖਾ ਖਾ ਸਕਦਾ ਹੈ ਕਿ ਚੋਰ ਆ ਗਿਆ , ਜਿਵੇਂ ਕਿ ਹਵਾ ਨਾਲ ਝੂਲਦੇ ਦਰਖ਼ਤਾਂ ਦੀ ਹਲਕੀ ਆਵਾਜ਼ ਜਾਂ ਬਿੱਲੀ ਦੀ ਕਿਸੇ ਚੀਜ਼ ਵਿਚ ਟਕਰਾਉਣ ਦਾ ਖੜਾਕਾ । — ਲੂਕਾ 12 : 39 , 40 . 
ਇਸ ਤਰ੍ਹਾਂ ਉਨ੍ਹਾਂ ਨਾਲ ਵੀ ਹੋ ਸਕਦਾ ਹੈ ਜੋ “ ਪ੍ਰਭੁ ਯਿਸੂ ਮਸੀਹ ਦੇ ਪਰਗਟ ਹੋਣ ਦੀ ਉਡੀਕ ਕਰਦੇ ” ਹਨ । 
ਰਸੂਲ ਸੋਚਦੇ ਸਨ ਕਿ ਯਿਸੂ ਆਪਣੇ ਜੀ ਉੱਠਣ ਤੋਂ ਕੁਝ ਹੀ ਸਮੇਂ ਬਾਅਦ “ ਇਸਰਾਏਲ ਦਾ ਰਾਜ ਬਹਾਲ ” ਕਰੇਗਾ । 
ਕਈ ਸਾਲ ਬਾਅਦ ਥੱਸਲੁਨੀਕਾ ਦੇ ਮਸੀਹੀਆਂ ਨੂੰ ਯਾਦ ਕਰਾਉਣਾ ਪਿਆ ਸੀ ਕਿ ਯਿਸੂ ਦੀ ਮੌਜੂਦਗੀ ਭਵਿੱਖ ਵਿਚ ਹੋਣੀ ਸੀ । 
ਭਾਵੇਂ ਕਿ ਉਨ੍ਹਾਂ ਦੀਆਂ ਉਮੀਦਾਂ ਉਸ ਵੇਲੇ ਪੂਰੀਆਂ ਨਹੀਂ ਹੋਈਆਂ ਜਦ ਉਨ੍ਹਾਂ ਨੇ ਸਮਝਿਆ , ਫਿਰ ਵੀ ਯਿਸੂ ਦੇ ਇਹ ਚੇਲੇ ਜੀਵਨ ਦੇ ਰਾਹ ਤੋਂ ਹਟੇ ਨਹੀਂ । — ਮੱਤੀ 7 : 13 . 
ਅਸੀਂ ਵੀ ਇਸ ਰੀਤੀ - ਵਿਵਸਥਾ ਦੇ ਅੰਤ ਦੀ ਉਡੀਕ ਕਰਦੇ ਹੋਏ ਸ਼ਾਇਦ ਸੋਚੀਏ ਕਿ ਦੇਰ ਹੋ ਰਹੀ ਹੈ ਅਤੇ ਨਿਰਾਸ਼ ਹੋ ਜਾਈਏ , ਪਰ ਸਾਨੂੰ ਹਮੇਸ਼ਾ ਸਚੇਤ ਰਹਿਣਾ ਚਾਹੀਦਾ ਹੈ । 
ਇਕ ਸਚੇਤ ਪਹਿਰੇਦਾਰ ਨੂੰ ਭੁਲੇਖਾ ਜ਼ਰੂਰ ਲੱਗ ਸਕਦਾ ਹੈ , ਪਰ ਉਸ ਦਾ ਜਾਗਦੇ ਰਹਿਣਾ ਬਹੁਤ ਹੀ ਜ਼ਰੂਰੀ ਹੈ ! 
ਇਹ ਉਸ ਦੀ ਜ਼ਿੰਮੇਵਾਰੀ ਹੈ । 
ਮਸੀਹੀਆਂ ਨੂੰ ਵੀ ਇਸੇ ਤਰ੍ਹਾਂ ਆਪਣੀ ਜ਼ਿੰਮੇਵਾਰੀ ਨਿਭਾਉਣੀ ਚਾਹੀਦੀ ਹੈ । 
[ ਸਫ਼ੇ 18 ਉੱਤੇ ਤਸਵੀਰ ] 
ਕੀ ਤੁਹਾਨੂੰ ਪੱਕਾ ਯਕੀਨ ਹੈ ਕਿ ਯਹੋਵਾਹ ਦਾ ਦਿਨ ਨੇੜੇ ਹੈ ? 
[ ਸਫ਼ੇ 19 ਉੱਤੇ ਤਸਵੀਰਾਂ ] 
ਸਭਾਵਾਂ ਵਿਚ ਜਾਣ , ਪ੍ਰਾਰਥਨਾ ਅਤੇ ਅਧਿਐਨ ਕਰਨ ਦੀਆਂ ਚੰਗੀਆਂ ਆਦਤਾਂ ਦੁਆਰਾ ਅਸੀਂ ਜਾਗਦੇ ਰਹਿ ਸਕਦੇ ਹਾਂ 
[ ਸਫ਼ੇ 22 ਉੱਤੇ ਤਸਵੀਰ ] 
ਮਾਰਗ੍ਰੇਟ ਵਾਂਗ , ਆਓ ਆਪਾਂ ਵੀ ਧੀਰਜ ਨਾਲ ਪਰਮੇਸ਼ੁਰ ਦੀ ਸੇਵਾ ਕਰਦੇ ਹੋਏ ਜਾਗਦੇ ਰਹੀਏ 

© 2017 Watch Tower Bible and Tract Society of Pennsylvania 
ਪਹਿਲਾ ਸਫ਼ਾ : 
ਟੀਪੀਟਾਪਾ ਕਸਬੇ ਵਿਚ ਦੋ ਭੈਣਾਂ ਇਕ ਦੁਕਾਨ ਵਾਲੀ ਨਾਲ ਬਾਈਬਲ ਦਾ ਸੰਦੇਸ਼ ਸਾਂਝਾ ਕਰਦੀਆਂ ਹੋਈਆਂ 
ਪ੍ਰਚਾਰਕ 
ਬਾਈਬਲ ਸਟੱਡੀਆਂ 
ਮੈਮੋਰੀਅਲ ਦੀ ਹਾਜ਼ਰੀ ( 2016 ) 
ਇਹ ਪ੍ਰਕਾਸ਼ਨ ਮੁਫ਼ਤ ਵੰਡਿਆ ਜਾਂਦਾ ਹੈ । 
ਯਹੋਵਾਹ ਦੇ ਗਵਾਹ ਦੁਨੀਆਂ ਭਰ ਵਿਚ ਬਾਈਬਲ ਦੀ ਸਿੱਖਿਆ ਦਿੰਦੇ ਹਨ ਅਤੇ ਉਹ ਇਸ ਪ੍ਰਕਾਸ਼ਨ ਨੂੰ ਵੀ ਇਸ ਕੰਮ ਲਈ ਵਰਤਦੇ ਹਨ । 
ਸਿੱਖਿਆ ਦੇਣ ਦੇ ਕੰਮ ਦਾ ਖ਼ਰਚਾ ਦਾਨ ਦੀ ਸਹਾਇਤਾ ਨਾਲ ਚਲਾਇਆ ਜਾਂਦਾ ਹੈ । 
ਦਾਨ ਦੇਣ ਲਈ ਕਿਰਪਾ ਕਰ ਕੇ www.jw.org / pa ’ ਤੇ ਜਾਓ । 
ਇਸ ਪ੍ਰਕਾਸ਼ਨ ਵਿਚ ਉਤਪਤ ਤੋਂ ਲੈ ਕੇ ਮਲਾਕੀ ਤਕ ਦੇ ਹਵਾਲੇ ਮੁੱਖ ਤੌਰ ਤੇ ਪੰਜਾਬੀ ਦੀ ਪਵਿੱਤਰ ਬਾਈਬਲ ( OV ) ਵਿੱਚੋਂ ਅਤੇ ਮੱਤੀ ਤੋਂ ਲੈ ਕੇ ਪ੍ਰਕਾਸ਼ ਦੀ ਕਿਤਾਬ ਤਕ ਦੇ ਹਵਾਲੇ ਨਵੀਂ ਦੁਨੀਆਂ ਅਨੁਵਾਦ ਵਿੱਚੋਂ ਦਿੱਤੇ ਗਏ ਹਨ । 
ਕਿਤੇ - ਕਿਤੇ ਇਸ ਵਿਚ ਪਵਿੱਤਰ ਬਾਈਬਲ ਨਵਾਂ ਅਨੁਵਾਦ ( CL ) , ਈਜ਼ੀ ਟੂ ਰੀਡ ਵਰਯਨ ( ERV ) ਅਤੇ ਨਿਊ ਵਰਲਡ ਟ੍ਰਾਂਸਲੇਸ਼ਨ ਆਫ਼ ਦ ਹੋਲੀ ਸਕ੍ਰਿਪਚਰਸ ( NW ) ਵੀ ਵਰਤਿਆ ਗਿਆ ਹੈ । 

ਅੱਤਵਾਦ ਦੇ ਸਾਏ ਹੇਠ ਸਹਿਮਿਆ ਬਚਪਨ 
ਸੂਰਜ ਦੇ ਡੁੱਬਦਿਆਂ ਸਾਰ ਉੱਤਰੀ ਯੂਗਾਂਡਾ ਵਿਚ ਹਜ਼ਾਰਾਂ ਹੀ ਬੱਚੇ ਨੰਗੇ ਪੈਰੀਂ ਸੜਕਾਂ ਤੇ ਨਿਕਲ ਤੁਰਦੇ ਹਨ । 
ਉਹ ਰਾਤ ਪੈਣ ਤੋਂ ਪਹਿਲਾਂ - ਪਹਿਲਾਂ ਪਿੰਡਾਂ ਵਿਚ ਆਪਣੇ ਘਰ ਛੱਡ ਕੇ ਗੂਲੂ , ਕਿਚਗੂਮ ਤੇ ਲੀਰਾ ਵਰਗੇ ਵੱਡੇ ਸ਼ਹਿਰਾਂ ਵੱਲ ਨੂੰ ਹੋ ਤੁਰਦੇ ਹਨ । 
ਸ਼ਹਿਰ ਪਹੁੰਚਦਿਆਂ ਹੀ ਉਹ ਇਮਾਰਤਾਂ , ਬੱਸ ਅੱਡਿਆਂ , ਪਾਰਕਾਂ ਅਤੇ ਖੁੱਲ੍ਹੀਆਂ ਥਾਵਾਂ ਤੇ ਖਿੰਡਰ - ਪੁੰਡਰ ਜਾਂਦੇ ਹਨ । 
ਸੂਰਜ ਚੜ੍ਹਦਿਆਂ ਹੀ ਉਹ ਆਪਣੇ ਘਰਾਂ ਨੂੰ ਮੁੜ ਆਉਂਦੇ ਹਨ । 
ਉਹ ਹਰ ਰੋਜ਼ ਇਸ ਤਰ੍ਹਾਂ ਕਿਉਂ ਕਰਦੇ ਹਨ ? 
ਕੁਝ ਲੋਕ ਕਹਿੰਦੇ ਹਨ ਕਿ ਉਹ ਰਾਤ ਨੂੰ ਕੰਮ ਤੇ ਜਾਣ ਲਈ ਇਹ ਸਫ਼ਰ ਕਰਦੇ ਹਨ । 
ਪਰ ਇਸ ਤਰ੍ਹਾਂ ਨਹੀਂ ਹੈ । 
ਉਹ ਸ਼ਾਮ ਪੈਂਦਿਆਂ ਹੀ ਘਰੋਂ ਚਲੇ ਜਾਂਦੇ ਹਨ ਕਿਉਂਕਿ ਹਨੇਰਾ ਹੋਣ ਤੇ ਉਨ੍ਹਾਂ ਦਾ ਘਰ ਉਨ੍ਹਾਂ ਲਈ ਖ਼ਤਰੇ ਤੋਂ ਖਾਲੀ ਨਹੀਂ ਹੁੰਦਾ । 
ਤਕਰੀਬਨ 20 ਸਾਲਾਂ ਤੋਂ ਅੱਤਵਾਦੀ ਪਿੰਡਾਂ ਤੇ ਧਾਵਾ ਬੋਲ ਕੇ ਬੱਚਿਆਂ ਨੂੰ ਅਗਵਾ ਕਰ ਰਹੇ ਹਨ । 
ਹਰ ਸਾਲ ਉਹ ਹਜ਼ਾਰਾਂ ਮੁੰਡੇ - ਕੁੜੀਆਂ ਨੂੰ ਉਨ੍ਹਾਂ ਦੇ ਘਰੋਂ ਜ਼ਬਰਦਸਤੀ ਚੁੱਕ ਕੇ ਲੈ ਜਾਂਦੇ ਹਨ ਤੇ ਸੰਘਣੇ ਜੰਗਲਾਂ ਵਿਚ ਅਲੋਪ ਹੋ ਜਾਂਦੇ ਹਨ । 
ਬੱਚਿਆਂ ਨੂੰ ਖ਼ਾਸ ਕਰਕੇ ਰਾਤ ਨੂੰ ਚੁੱਕਿਆ ਜਾਂਦਾ ਹੈ ਤੇ ਉਨ੍ਹਾਂ ਨੂੰ ਸਿਪਾਹੀਆਂ ਅਤੇ ਕੁਲੀਆਂ ਵਜੋਂ ਵਰਤਿਆ ਜਾਂਦਾ ਤੇ ਕੁੜੀਆਂ ਨੂੰ ਵੇਸਵਾਵਾਂ ਬਣਾ ਦਿੱਤਾ ਜਾਂਦਾ ਹੈ । 
ਜੇ ਇਹ ਬੱਚੇ ਉਨ੍ਹਾਂ ਦੀ ਗੱਲ ਨਹੀਂ ਮੰਨਦੇ , ਤਾਂ ਉਨ੍ਹਾਂ ਦੇ ਨੱਕ - ਬੁੱਲ੍ਹ ਕੱਟ ਦਿੱਤੇ ਜਾਂਦੇ ਹਨ । 
ਜਿਹੜੇ ਬੱਚੇ ਭੱਜਣ ਦੀ ਕੋਸ਼ਿਸ਼ ਕਰਦਿਆਂ ਫੜੇ ਜਾਂਦੇ ਹਨ , ਉਨ੍ਹਾਂ ਨੂੰ ਭਿਆਨਕ ਮੌਤੇ ਮਾਰਿਆ ਜਾਂਦਾ ਹੈ । 
ਹੋਰ ਵੀ ਬੱਚੇ ਅੱਤਵਾਦ ਦੇ ਸ਼ਿਕਾਰ ਹਨ । 
ਸੀਅਰਾ ਲਿਓਨ ਵਿਚ ਅਜਿਹੇ ਲੰਗੜੇ - ਲੂਲ੍ਹੇ ਅੱਲ੍ਹੜ ਉਮਰ ਦੇ ਬੱਚੇ ਹਨ ਜਿਨ੍ਹਾਂ ਦੇ ਛੋਟੇ ਹੁੰਦਿਆਂ ਹੀ ਗੁੰਡਿਆਂ ਨੇ ਵੱਡੇ - ਵੱਡੇ ਦਾਤਾਂ ਨਾਲ ਹੱਥ - ਪੈਰ ਵੱਢ ਦਿੱਤੇ ਸਨ । 
ਅਫ਼ਗਾਨਿਸਤਾਨ ਵਿਚ ਮੁੰਡੇ - ਕੁੜੀਆਂ ਅਜਿਹੇ ਤਿੱਤਲੀਆਂ ਵਰਗੇ ਬਾਰੂਦ ਨਾਲ ਭਰੇ ਰੰਗਦਾਰ ਪਲਾਸਟਿਕ ਬੰਬਾਂ ਨਾਲ ਖੇਡਦੇ ਹਨ ਜਿਨ੍ਹਾਂ ਦੇ ਫਟਣ ਤੇ ਬੱਚੇ ਆਪਣੀਆਂ ਉਂਗਲੀਆਂ ਅਤੇ ਅੱਖਾਂ ਗੁਆ ਬੈਠਦੇ ਹਨ । 
ਕੁਝ ਬੱਚਿਆਂ ਦੀ ਪਲਾਂ ਵਿਚ ਹੀ ਜਾਨ ਨਿਕਲ ਜਾਂਦੀ ਹੈ । 
ਮਿਸਾਲ ਲਈ , ਅਮਰੀਕਾ ਦੇ ਓਕਲਾਹੋਮਾ ਸਿਟੀ ਉੱਤੇ 1995 ਵਿਚ ਹੋਏ ਹਮਲੇ ਵਿਚ 168 ਲੋਕਾਂ ਦੀਆਂ ਜਾਨਾਂ ਗਈਆਂ ਜਿਨ੍ਹਾਂ ਵਿਚ 19 ਬੱਚੇ ਸਨ । 
ਕੁਝ ਬੱਚੇ ਤਾਂ ਬਹੁਤ ਹੀ ਛੋਟੇ ਸਨ । 
ਜਿਵੇਂ ਹਵਾ ਦਾ ਇਕ ਤੇਜ਼ ਬੁੱਲਾ ਮੋਮਬੱਤੀ ਨੂੰ ਬੁਝਾ ਦਿੰਦਾ ਹੈ , ਉਸੇ ਤਰ੍ਹਾਂ ਬੰਬ ਫਟਣ ਨਾਲ ਇਨ੍ਹਾਂ ਨੰਨ੍ਹੀਆਂ ਜਾਨਾਂ ਦਾ ਅੰਤ ਹੋ ਗਿਆ । 
ਅੱਤਵਾਦੀਆਂ ਨੇ ਇਹ ਵਾਰਦਾਤ ਕਰ ਕੇ ਬੱਚਿਆਂ ਤੋਂ ਹੱਸਣ - ਖੇਡਣ ਅਤੇ ਮਾਂ - ਬਾਪ ਦੇ ਲਾਡ - ਪਿਆਰ ਦਾ ਹੱਕ ਖੋਹ ਲਿਆ । 
ਇਹ ਘਟਨਾਵਾਂ ਹਾਲ ਹੀ ਵਿਚ ਹੋਈਆਂ ਹਨ , ਪਰ ਮਨੁੱਖਜਾਤੀ ਤਾਂ ਸਦੀਆਂ ਤੋਂ ਹੀ ਅੱਤਵਾਦ ਦਾ ਸ਼ਿਕਾਰ ਹੁੰਦੀ ਆਈ ਹੈ ਜਿਵੇਂ ਆਪਾਂ ਅਗਲੇ ਲੇਖਾਂ ਵਿਚ ਦੇਖਾਂਗੇ । 
( g 6 / 06 ) 
[ ਸਫ਼ਾ 3 ਉੱਤੇ ਡੱਬੀ ] 
ਬੱਚੇ ਦੇ ਮਰਨ ਦੇ ਡਰ ਕਾਰਨ ਪਹਿਲਾਂ ਤੋਂ ਤਿਆਰੀਆਂ 
“ ਸਵੇਰੇ ਜਦੋਂ ਮੈਂ ਆਪਣੇ 11 ਸਾਲਾਂ ਦੇ ਮੁੰਡੇ ਨੂੰ ਜਗਾਇਆ , ਤਾਂ ਉਸ ਨੇ ਪੁੱਛਿਆ , ‘ ਕੀ ਅੱਤਵਾਦੀ ਅੱਜ ਹਮਲਾ ਕਰ ਚੁੱਕੇ ਹਨ ? ’ ” 
ਇਹ ਸ਼ਬਦ ਲੇਖਕ ਡੇਵਿਡ ਗਰੋਸਮਨ ਨੇ ਆਪਣੇ ਦੇਸ਼ ਵਿਚ ਹੁੰਦੀ ਹਿੰਸਾ ਬਾਰੇ ਲਿਖੇ ਸਨ । 
ਅੱਗੇ ਉਸ ਨੇ ਕਿਹਾ : “ ਮੇਰਾ ਪੁੱਤਰ ਬਹੁਤ ਡਰਿਆ ਹੋਇਆ ਹੈ । ” 
ਹਾਲ ਹੀ ਵਿਚ ਅੱਤਵਾਦੀ ਹਮਲਿਆਂ ਵਿਚ ਇੰਨੇ ਸਾਰੇ ਬੱਚਿਆਂ ਦੀ ਮੌਤ ਹੋਈ ਕਿ ਕੁਝ ਮਾਪੇ ਆਪਣੇ ਬੱਚੇ ਦੀ ਮੌਤ ਦੇ ਡਰ ਕਾਰਨ ਪਹਿਲਾਂ ਤੋਂ ਹੀ ਤਿਆਰੀਆਂ ਕਰਨ ਲੱਗੇ ਹਨ । 
ਗਰੋਸਮਨ ਨੇ ਲਿਖਿਆ : “ ਮੈਂ ਇਕ ਨੌਜਵਾਨ ਜੋੜੇ ਦੀ ਗੱਲ ਕਦੇ ਨਹੀਂ ਭੁੱਲ ਸਕਦਾ ਜਿਨ੍ਹਾਂ ਨੇ ਇਕ ਵਾਰ ਮੈਨੂੰ ਭਵਿੱਖ ਬਾਰੇ ਆਪਣੀਆਂ ਯੋਜਨਾਵਾਂ ਬਾਰੇ ਦੱਸਿਆ । 
ਉਹ ਵਿਆਹ ਕਰਨ ਅਤੇ ਤਿੰਨ ਬੱਚੇ ਪੈਦਾ ਕਰਨ ਬਾਰੇ ਸੋਚ ਰਹੇ ਸਨ । 
ਉਹ ਇਸ ਲਈ ਤਿੰਨ ਬੱਚੇ ਪੈਦਾ ਕਰਨੇ ਚਾਹੁੰਦੇ ਸਨ ਕਿ ਜੇ ਇਕ ਮਰ ਗਿਆ , ਤਾਂ ਉਨ੍ਹਾਂ ਦੇ ਦੋ ਬੱਚੇ ਜ਼ਿੰਦਾ ਹੋਣਗੇ । ” 
ਉਨ੍ਹਾਂ ਨੇ ਇਹ ਨਹੀਂ ਦੱਸਿਆ ਕਿ ਜੇ ਉਨ੍ਹਾਂ ਦੇ ਦੋ ਜਾਂ ਤਿੰਨੇ ਹੀ ਬੱਚੇ ਮਰ ਗਏ , ਤਾਂ ਉਹ ਕੀ ਕਰਨਗੇ । 
* 
[ ਫੁਟਨੋਟ ] 
ਇਸ ਡੱਬੀ ਵਿਚਲੇ ਹਵਾਲੇ ਡੇਵਿਡ ਗਰੋਸਮਨ ਦੀ ਕਿਤਾਬ ਜ਼ਿੰਦਗੀ ਉੱਤੇ ਮੌਤ ਦਾ ਰਾਜ ( ਅੰਗ੍ਰੇਜ਼ੀ ) ਵਿੱਚੋਂ ਲਏ ਗਏ ਹਨ । 
[ ਸਫ਼ਾ 3 ਉੱਤੇ ਤਸਵੀਰ ਦੀ ਕ੍ਰੈਡਿਟ ਲਾਈਨ ] 
© Sven Torfinn / ​ Panos Pictures 

‘ ਜਾਗਦੇ ਰਹਿਣਾ ’ ਇੰਨਾ ਜ਼ਰੂਰੀ ਕਿਉਂ ਹੈ ? 
“ ਤੇਰੇ ਆਉਣ ਅਰ ਜੁਗ ਦੇ ਅੰਤ ਦਾ ਕੀ ਲੱਛਣ ਹੋਊ ? ” 
ਇਸ ਸਵਾਲ ਦਾ ਜਵਾਬ ਦਿੰਦੇ ਹੋਏ , ਯਿਸੂ ਨੇ ਆਪਣੇ ਚੇਲਿਆਂ ਨੂੰ ਸਪੱਸ਼ਟ ਲੱਛਣ ਦੱਸੇ ਜੋ ਮੱਤੀ 24 , ਮਰਕੁਸ 13 ਤੇ ਲੂਕਾ 21 ਵਿਚ ਦਰਜ ਹਨ । 
ਉਸ ਨੇ ਅੱਗੇ ਕਿਹਾ : “ ਜਾਗਦੇ ਰਹੋ । ” — ਮੱਤੀ 24 : 42 . 
ਜੇ ਇਹ ਲੱਛਣ ਇੰਨੇ ਹੀ ਸਪੱਸ਼ਟ ਸਨ , ਤਾਂ ਯਿਸੂ ਨੇ ਇਹ ਚੇਤਾਵਨੀ ਕਿਉਂ ਦਿੱਤੀ ? 
ਇਨ੍ਹਾਂ ਦੋ ਗੱਲਾਂ ’ ਤੇ ਵਿਚਾਰ ਕਰੋ । 
ਪਹਿਲੀ ਗੱਲ , ਕਈ ਸ਼ਾਇਦ ਸਮਾਂ ਬਰਬਾਦ ਕਰਨ ਵਾਲੇ ਕੰਮਾਂ ਵਿਚ ਇੰਨਾ ਰੁੱਝ ਜਾਂਦੇ ਹਨ ਕਿ ਉਹ ਇਨ੍ਹਾਂ ਲੱਛਣਾਂ ਵੱਲ ਧਿਆਨ ਨਹੀਂ ਦਿੰਦੇ । 
ਨਤੀਜੇ ਵਜੋਂ , ਉਹ ਸ਼ਾਇਦ ਪਰਮੇਸ਼ੁਰ ਦੀ ਸੇਵਾ ਵਿਚ ਢਿੱਲੇ ਪੈ ਜਾਣ ਤੇ ਜਾਗਦੇ ਨਾ ਰਹਿਣ । 
ਦੂਜੀ ਗੱਲ , ਇਕ ਮਸੀਹੀ ਸ਼ਾਇਦ ਇਨ੍ਹਾਂ ਖ਼ਾਸ ਲੱਛਣਾਂ ਨੂੰ ਪਛਾਣਦਾ ਹੋਵੇ , ਪਰ ਉਸ ਨੂੰ ਲੱਗੇ ਕਿ ਇਨ੍ਹਾਂ ਘਟਨਾਵਾਂ ਦਾ ਉਸ ਦੀ ਜ਼ਿੰਦਗੀ ਅਤੇ ਉਸ ਦੇ ਆਂਢ - ਗੁਆਂਢ ’ ਤੇ ਕੋਈ ਅਸਰ ਨਹੀਂ ਪੈ ਰਿਹਾ । 
ਇਸ ਕਰਕੇ ਉਹ ਸ਼ਾਇਦ ਕਹੇ ਕਿ ਭਵਿੱਖਬਾਣੀ ਦੇ ਅਖ਼ੀਰ ਵਿਚ ਯਿਸੂ ਵੱਲੋਂ ਦੱਸਿਆ ਗਿਆ “ ਵੱਡਾ ਕਸ਼ਟ ” ਅਜੇ ਬਹੁਤ ਦੂਰ ਹੈ , ਇਸ ਲਈ ਉਸ ਨੂੰ ‘ ਜਾਗਦੇ ਰਹਿਣ ’ ਦੀ ਹਾਲੇ ਕੋਈ ਲੋੜ ਨਹੀਂ ਹੈ । — ਮੱਤੀ 24 : 21 . 
ਉਨ੍ਹਾਂ ਨੇ ਕੋਈ ਧਿਆਨ ਨਾ ਦਿੱਤਾ 
ਯਿਸੂ ਨੇ ਆਪਣੇ ਚੇਲਿਆਂ ਨੂੰ ਨੂਹ ਦੇ ਸਮੇਂ ਦੇ ਲੋਕਾਂ ਬਾਰੇ ਯਾਦ ਕਰਾਇਆ । 
ਨੂਹ ਵੱਲੋਂ ਕੀਤੇ ਪ੍ਰਚਾਰ ਦੇ ਕੰਮ , ਉਸ ਵੱਲੋਂ ਬਣਾਈ ਵਿਸ਼ਾਲ ਕਿਸ਼ਤੀ ਤੇ ਉਸ ਸਮੇਂ ਦੇ ਹਿੰਸਕ ਮਾਹੌਲ ਬਾਰੇ ਸਭ ਨੂੰ ਪਤਾ ਸੀ । 
ਫਿਰ ਵੀ ਬਹੁਤਿਆਂ ਨੇ ਕੋਈ ਧਿਆਨ ਨਾ ਦਿੱਤਾ । 
ਅੱਜ ਲੋਕਾਂ ਦਾ ਚੇਤਾਵਨੀਆਂ ਸੰਬੰਧੀ ਇਹੀ ਰਵੱਈਆ ਹੈ । 
ਮਿਸਾਲ ਲਈ , ਰਫ਼ਤਾਰ ਘਟਾਉਣ ਬਾਰੇ ਲਾਏ ਸਾਈਨ - ਬੋਰਡਾਂ ਤੋਂ ਕੁਝ ਨਾ ਕੁਝ ਪਤਾ ਲੱਗਦਾ ਹੈ , ਫਿਰ ਵੀ ਬਹੁਤ ਸਾਰੇ ਲੋਕ ਇਨ੍ਹਾਂ ਵੱਲ ਕੋਈ ਧਿਆਨ ਨਹੀਂ ਦਿੰਦੇ । 
ਇਸ ਕਰਕੇ ਸਰਕਾਰਾਂ ਨੂੰ ਮਜਬੂਰਨ ਸੜਕਾਂ ’ ਤੇ ਰਫ਼ਤਾਰ ਘਟਾਉਣ ਲਈ ਸਪੀਡ ਬ੍ਰੇਕਰ ਬਣਾਉਣੇ ਪੈਂਦੇ ਹਨ । 
ਇਸੇ ਤਰ੍ਹਾਂ ਇਕ ਮਸੀਹੀ ਸ਼ਾਇਦ ਅੰਤ ਦੇ ਦਿਨਾਂ ਦੇ ਲੱਛਣਾਂ ਨੂੰ ਜਾਣਦਾ ਹੋਵੇ , ਪਰ ਉਸ ਦੇ ਕੰਮ ਇਨ੍ਹਾਂ ਦੇ ਮੁਤਾਬਕ ਨਾ ਹੋਣ । 
ਪੱਛਮੀ ਅਫ਼ਰੀਕਾ ਦੀ ਨੌਜਵਾਨ ਅਰੀਲ ਨਾਲ ਇਸੇ ਤਰ੍ਹਾਂ ਹੋਇਆ । 
ਅਰੀਲ ਟੀ . 
ਵੀ . 
’ ਤੇ ਹੈਂਡਬਾਲ ਦੇਖਣ ਦਾ ਮਜ਼ਾ ਲੈਂਦੀ ਹੁੰਦੀ ਸੀ । 
ਜਦੋਂ ਸਕੂਲ ਵਿਚ ਹੈਂਡਬਾਲ ਖੇਡਣ ਲਈ ਇਕ ਟੀਮ ਬਣਾਈ ਗਈ , ਤਾਂ ਖੇਡਣ ਦੀ ਖ਼ੁਸ਼ੀ ਵਿਚ ਉਹ ਇਹ ਗੱਲ ਭੁੱਲ ਗਈ ਕਿ ਪਰਮੇਸ਼ੁਰ ਨਾਲ ਉਸ ਦੇ ਰਿਸ਼ਤੇ ’ ਤੇ ਕੀ ਅਸਰ ਪਵੇਗਾ । 
ਉਸ ਨੂੰ ਗੋਲ - ਕੀਪਰ ਬਣਾਇਆ ਗਿਆ । 
ਇਸ ਤੋਂ ਬਾਅਦ ਕੀ ਹੋਇਆ ? 
ਉਹ ਕਹਿੰਦੀ ਹੈ : “ ਮੇਰੀ ਟੀਮ ਦੀਆਂ ਕੁਝ ਕੁੜੀਆਂ ਦੇ ਬੁਆਏ ਫ੍ਰੈਂਡ ਸਨ ਜੋ ਡ੍ਰੱਗਜ਼ ਲੈਂਦੇ ਸਨ ਤੇ ਸਿਗਰਟਾਂ ਪੀਂਦੇ ਸਨ । 
ਉਹ ਮੇਰਾ ਮਜ਼ਾਕ ਉਡਾਉਂਦੇ ਸਨ ਕਿ ਮੈਂ ਉਨ੍ਹਾਂ ਵਰਗੇ ਕੰਮ ਕਿਉਂ ਨਹੀਂ ਸੀ ਕਰਦੀ , ਪਰ ਮੈਂ ਸੋਚਿਆ ਕਿ ਮੈਂ ਆਸਾਨੀ ਨਾਲ ਉਨ੍ਹਾਂ ਦਾ ਸਾਮ੍ਹਣਾ ਕਰ ਸਕਦੀ ਸੀ । 
ਹੌਲੀ - ਹੌਲੀ ਇਸ ਖੇਡ ਕਰਕੇ ਪਰਮੇਸ਼ੁਰ ਨਾਲ ਮੇਰਾ ਰਿਸ਼ਤਾ ਕਮਜ਼ੋਰ ਹੋਣ ਲੱਗ ਪਿਆ । 
ਮੈਂ ਹਰ ਵੇਲੇ ਹੈਂਡਬਾਲ ਬਾਰੇ ਹੀ ਸੋਚਦੀ ਰਹਿੰਦੀ ਸੀ । 
ਇੱਥੋਂ ਤਕ ਕਿ ਮੀਟਿੰਗਾਂ ਦੌਰਾਨ ਵੀ ਮੇਰਾ ਧਿਆਨ ਕਿੰਗਡਮ ਹਾਲ ਤੋਂ ਹਟ ਕੇ ਹੈਂਡਬਾਲ ਦੀ ਗਰਾਊਂਡ ਵੱਲ ਚਲਾ ਜਾਂਦਾ ਸੀ । 
ਇਸ ਦਾ ਮੇਰੇ ਸੁਭਾਅ ਉੱਤੇ ਵੀ ਬੁਰਾ ਅਸਰ ਪਿਆ । 
ਪਹਿਲਾਂ ਤਾਂ ਸਿਰਫ਼ ਮੈਂ ਖੇਡਣਾ ਹੀ ਪਸੰਦ ਕਰਦੀ ਸੀ , ਪਰ ਹੁਣ ਮੇਰੇ ਉੱਤੇ ਜਿੱਤਣ ਦਾ ਭੂਤ ਸੁਆਰ ਸੀ । 
ਇਸ ਲਈ ਮੈਂ ਜਿੱਤਣ ਲਈ ਬਹੁਤ ਸਖ਼ਤ ਮਿਹਨਤ ਕੀਤੀ ਜਿਸ ਕਰਕੇ ਮੈਂ ਤਣਾਅ ਵਿਚ ਰਹਿਣ ਲੱਗ ਪਈ । 
ਇੱਥੋਂ ਤਕ ਕਿ ਮੈਂ ਆਪਣੇ ਦੋਸਤਾਂ ਨੂੰ ਵੀ ਛੱਡ ਦਿੱਤਾ । 
“ ਹੱਦ ਤਾਂ ਉਦੋਂ ਹੋ ਗਈ ਜਦ ਸਾਡੀ ਵਿਰੋਧੀ ਟੀਮ ਨੂੰ ਪੈਨਲਟੀ - ਸ਼ੋਟ ਕਰਨ ਦਾ ਮੌਕਾ ਮਿਲਿਆ । 
ਮੈਂ ਗੋਲ ਹੋਣ ਤੋਂ ਰੋਕਣਾ ਸੀ । 
ਇਸ ਲਈ ਬਿਨਾਂ ਸੋਚਿਆਂ ਮੈਂ ਯਹੋਵਾਹ ਨੂੰ ਪ੍ਰਾਰਥਨਾ ਕੀਤੀ ਕਿ ਉਹ ਗੋਲ ਨੂੰ ਰੋਕਣ ਵਿਚ ਮੇਰੀ ਮਦਦ ਕਰੇ ! 
ਇਸ ਘਟਨਾ ਤੋਂ ਮੈਨੂੰ ਇਸ ਗੱਲ ਦਾ ਅਹਿਸਾਸ ਹੋਇਆ ਕਿ ਪਰਮੇਸ਼ੁਰ ਨਾਲ ਮੇਰਾ ਰਿਸ਼ਤਾ ਕਿੰਨਾ ਕਮਜ਼ੋਰ ਹੋ ਚੁੱਕਾ ਸੀ । 
ਇਸ ਰਿਸ਼ਤੇ ਨੂੰ ਦੁਬਾਰਾ ਮਜ਼ਬੂਤ ਕਰਨ ਲਈ ਮੈਂ ਕੀ ਕੀਤਾ ? 
“ ਮੈਂ ਨੌਜਵਾਨ ਪੁੱਛਦੇ ਹਨ — ਮੈਂ ਜ਼ਿੰਦਗੀ ਵਿਚ ਕੀ ਬਣਾਂ ? 
* ( ਅੰਗ੍ਰੇਜ਼ੀ ) ਨਾਂ ਦੀ ਡੀ . 
ਵੀ . 
ਡੀ . 
ਤਾਂ ਪਹਿਲਾਂ ਦੇਖ ਚੁੱਕੀ ਸੀ । 
ਮੈਂ ਇਸ ਨੂੰ ਦੁਬਾਰਾ ਦੇਖਣ ਅਤੇ ਇਸ ’ ਤੇ ਗੰਭੀਰਤਾ ਨਾਲ ਸੋਚ - ਵਿਚਾਰ ਕਰਨ ਦਾ ਫ਼ੈਸਲਾ ਕੀਤਾ । 
ਦਰਅਸਲ ਮੇਰੀ ਹਾਲਤ ਡਰਾਮੇ ਵਿਚ ਨੌਜਵਾਨ ਆਂਡਰੇ ਵਰਗੀ ਸੀ । 
ਮੈਂ ਖ਼ਾਸ ਕਰਕੇ ਧਿਆਨ ਦਿੱਤਾ ਕਿ ਬਜ਼ੁਰਗ ਨੇ ਆਂਡਰੇ ਨੂੰ ਕੀ ਸਲਾਹ ਦਿੱਤੀ ਸੀ । 
ਉਸ ਨੇ ਉਸ ਨੂੰ ਫ਼ਿਲਿੱਪੀਆਂ 3 : 8 ਪੜ੍ਹਨ ਅਤੇ ਇਸ ’ ਤੇ ਸੋਚ - ਵਿਚਾਰ ਕਰਨ ਲਈ ਕਿਹਾ । 
ਮੈਂ ਵੀ ਇਸ ਤਰ੍ਹਾਂ ਕੀਤਾ ਤੇ ਟੀਮ ਨੂੰ ਛੱਡ ਦਿੱਤਾ । 
“ ਟੀਮ ਛੱਡ ਕੇ ਮੈਨੂੰ ਬਹੁਤ ਫ਼ਾਇਦਾ ਹੋਇਆ ! 
ਮੇਰੇ ਵਿਚ ਮੁਕਾਬਲੇ ਦੀ ਭਾਵਨਾ ਨਹੀਂ ਰਹੀ ਅਤੇ ਤਣਾਅ ਵੀ ਖ਼ਤਮ ਹੋ ਗਿਆ । 
ਮੈਂ ਪਹਿਲਾਂ ਨਾਲੋਂ ਜ਼ਿਆਦਾ ਖ਼ੁਸ਼ ਰਹਿਣ ਲੱਗੀ ਤੇ ਕਲੀਸਿਯਾ ਦੇ ਦੋਸਤਾਂ ਨਾਲ ਮੇਰੀ ਦੋਸਤੀ ਗੂੜ੍ਹੀ ਹੋ ਗਈ । 
ਮੈਂ ਪਰਮੇਸ਼ੁਰੀ ਕੰਮਾਂ ਵਿਚ ਜ਼ਿਆਦਾ ਹਿੱਸਾ ਲੈਣ ਲੱਗੀ । 
ਮੈਂ ਹੁਣ ਮੀਟਿੰਗਾਂ ਵਿਚ ਧਿਆਨ ਨਾਲ ਸੁਣਦੀ ਸੀ ਤੇ ਇਨ੍ਹਾਂ ਦਾ ਆਨੰਦ ਲੈਂਦੀ ਸੀ । 
ਮੈਂ ਪ੍ਰਚਾਰ ਦੇ ਮਾਮਲੇ ਵਿਚ ਵੀ ਸੁਧਾਰ ਕੀਤਾ । 
ਹੁਣ ਮੈਂ ਲਗਾਤਾਰ ਔਗਜ਼ੀਲਰੀ ਪਾਇਨੀਅਰਿੰਗ ਕਰਦੀ ਹਾਂ । ” 
ਜੇ ਕੋਈ ਗੱਲ ਤੁਹਾਨੂੰ ਯਿਸੂ ਵੱਲੋਂ ਦੱਸੇ ਗਏ ਲੱਛਣਾਂ ਉੱਤੇ ਧਿਆਨ ਦੇਣ ਤੋਂ ਰੋਕਦੀ ਹੈ , ਤਾਂ ਅਰੀਲ ਵਾਂਗ ਠੋਸ ਕਦਮ ਚੁੱਕੋ । 
ਤੁਸੀਂ ਇਨ੍ਹਾਂ ਕੁਝ ਸੁਝਾਵਾਂ ਨੂੰ ਲਾਗੂ ਕਰ ਸਕਦੇ ਹੋ । 
ਵਾਚ ਟਾਵਰ ਪ੍ਰਕਾਸ਼ਨ ਇੰਡੈਕਸ ਪੜ੍ਹੋ ਕਿਉਂਕਿ ਇਸ ਨੂੰ ਗੁਪਤ ਖ਼ਜ਼ਾਨਿਆਂ ਦਾ ਨਕਸ਼ਾ ਕਿਹਾ ਜਾਂਦਾ ਹੈ । 
ਇਸ ਵਿਚ ਤੁਹਾਨੂੰ ਵਧੀਆ ਸਲਾਹ ਅਤੇ ਭੈਣਾਂ - ਭਰਾਵਾਂ ਦੇ ਤਜਰਬਿਆਂ ਬਾਰੇ ਰੈਫ਼ਰੈਂਸ ਮਿਲਣਗੇ , ਜਿਨ੍ਹਾਂ ਨੂੰ ਪੜ੍ਹ ਕੇ ਤੁਹਾਨੂੰ ਪਤਾ ਲੱਗੇਗਾ ਕਿ ਉਨ੍ਹਾਂ ਨੇ ਪਰਤਾਵਿਆਂ ਦਾ ਸਾਮ੍ਹਣਾ ਕਿਵੇਂ ਕੀਤਾ । 
ਮੀਟਿੰਗਾਂ ਦੀ ਚੰਗੀ ਤਿਆਰੀ ਕਰੋ ਅਤੇ ਮੀਟਿੰਗਾਂ ਦੌਰਾਨ ਨੋਟਸ ਲੈ ਕੇ ਇਨ੍ਹਾਂ ਤੋਂ ਪੂਰਾ - ਪੂਰਾ ਫ਼ਾਇਦਾ ਲਓ । 
ਕਈਆਂ ਨੇ ਦੇਖਿਆ ਹੈ ਕਿ ਮੀਟਿੰਗਾਂ ਵਿਚ ਮੋਹਰਲੀਆਂ ਸੀਟਾਂ ’ ਤੇ ਬੈਠ ਕੇ ਉਹ ਜ਼ਿਆਦਾ ਮਜ਼ਾ ਲੈ ਸਕਦੇ ਹਨ । 
ਜਦੋਂ ਹਾਜ਼ਰੀਨ ਤੋਂ ਸਵਾਲ ਪੁੱਛੇ ਜਾਣ , ਤਾਂ ਸ਼ੁਰੂ ਵਿਚ ਹੀ ਟਿੱਪਣੀ ਕਰਨ ਦੀ ਕੋਸ਼ਿਸ਼ ਕਰੋ । 
ਇਸ ਦੇ ਨਾਲ - ਨਾਲ ਜਾਗਦੇ ਰਹਿਣ ਲਈ “ ਅੰਤ ਦਿਆਂ ਦਿਨਾਂ ” ਦੇ ਲੱਛਣਾਂ ਨੂੰ ਤਾਜ਼ਾ ਖ਼ਬਰਾਂ ਨਾਲ ਜੋੜ ਕੇ ਦੇਖੋ । — 2 ਤਿਮੋ . 
3 : 1 - 5 ; 2 ਪਤ . 
3 : 3 , 4 ; ਪਰ . 
6 : 1 - 8 . 
“ ਤੁਸੀਂ ਵੀ ਤਿਆਰ ਰਹੋ ” 
ਅੰਤ ਦੇ ਦਿਨਾਂ ਦੇ ਲੱਛਣ “ ਸਾਰੀ ਦੁਨੀਆ ਵਿੱਚ ” ਦੇਖੇ ਜਾ ਸਕਦੇ ਹਨ । 
ਲੱਖਾਂ - ਕਰੋੜਾਂ ਲੋਕ ਉਨ੍ਹਾਂ ਇਲਾਕਿਆਂ ਵਿਚ ਰਹਿੰਦੇ ਹਨ ਜਿੱਥੇ ਮਹਾਂਮਾਰੀਆਂ , ਕਾਲ , ਭੁਚਾਲ ਆ ਰਹੇ ਹਨ ਅਤੇ ਹੋਰ ਪਹਿਲਾਂ ਹੀ ਦੱਸੀਆਂ ਘਟਨਾਵਾਂ ਹੋ ਰਹੀਆਂ ਹਨ । 
ਇਸ ਦੇ ਉਲਟ , ਕਈ ਲੋਕ ਉਨ੍ਹਾਂ ਥਾਵਾਂ ਤੇ ਰਹਿੰਦੇ ਹਨ ਜਿੱਥੇ ਕੁਝ ਹੱਦ ਤਕ ਸ਼ਾਂਤੀ ਹੈ । 
ਜੇ ਤੁਸੀਂ ਖ਼ੁਦ ਇਨ੍ਹਾਂ ਘਟਨਾਵਾਂ ਦਾ ਸ਼ਿਕਾਰ ਨਹੀਂ ਹੋਏ ਹੋ , ਤਾਂ ਕੀ ਤੁਹਾਨੂੰ ਇਹ ਸੋਚਣਾ ਚਾਹੀਦਾ ਹੈ ਕਿ ਵੱਡਾ ਕਸ਼ਟ ਆਉਣ ਵਿਚ ਹਾਲੇ ਬਹੁਤ ਸਮਾਂ ਰਹਿੰਦਾ ਹੈ ? 
ਇੱਦਾਂ ਸੋਚਣਾ ਸਮਝਦਾਰੀ ਦੀ ਗੱਲ ਨਹੀਂ ਹੋਵੇਗੀ । 
ਮਿਸਾਲ ਲਈ , ਯਿਸੂ ਦੀ ਇਸ ਗੱਲ ’ ਤੇ ਵਿਚਾਰ ਕਰੋ । 
ਉਸ ਨੇ ਪਹਿਲਾਂ ਹੀ “ ਕਾਲ ਅਤੇ ਮਰੀਆਂ ” ਬਾਰੇ ਦੱਸਿਆ ਸੀ । 
ਪਹਿਲੀ ਗੱਲ ਤਾਂ ਇਹ ਹੈ ਕਿ ਉਸ ਨੇ ਇਹ ਨਹੀਂ ਕਿਹਾ ਸੀ ਕਿ ਇਹ ਘਟਨਾਵਾਂ ਸਾਰੇ ਇਲਾਕਿਆਂ ਵਿਚ ਇੱਕੋ ਸਮੇਂ ਤੇ ਹੋਣਗੀਆਂ ਅਤੇ ਸਾਰਿਆਂ ਉੱਤੇ ਇੱਕੋ ਜਿਹਾ ਪ੍ਰਭਾਵ ਪਾਉਣਗੀਆਂ । 
ਇਸ ਦੀ ਬਜਾਇ , ਉਸ ਨੇ ਕਿਹਾ ਕਿ ਇਹ “ ਥਾਂ ਥਾਂ ” ਹੋਣਗੀਆਂ । 
ਇਸ ਲਈ ਅਸੀਂ ਇਹ ਆਸ ਨਹੀਂ ਰੱਖ ਸਕਦੇ ਕਿ ਇੱਕੋ ਜਿਹੀਆਂ ਘਟਨਾਵਾਂ ਸਾਰੀਆਂ ਥਾਵਾਂ ’ ਤੇ ਇੱਕੋ ਸਮੇਂ ਹੋਣਗੀਆਂ । 
ਦੂਜੀ ਗੱਲ , ਕਾਲ ਬਾਰੇ ਦੱਸਣ ਤੋਂ ਥੋੜ੍ਹੀ ਦੇਰ ਬਾਅਦ ਹੀ ਯਿਸੂ ਨੇ ਆਪਣੇ ਕੁਝ ਚੇਲਿਆਂ ਨੂੰ ਹੱਦੋਂ ਵੱਧ ਨਾ ਖਾਣ ਬਾਰੇ ਚੇਤਾਵਨੀ ਦਿੱਤੀ । 
ਉਸ ਨੇ ਕਿਹਾ : “ ਖਬਰਦਾਰ ਰਹੋ ਭਈ ਹੱਦੋਂ ਬਾਹਰ ਖਾਣ ਪੀਣ ਅਤੇ ਮਤਵਾਲੇ ਹੋਣ ਨਾਲ ਅਤੇ ਸੰਸਾਰ ਦੀਆਂ ਚਿੰਤਾਂ ਦੇ ਕਾਰਨ ਤੁਹਾਡੇ ਮਨ ਕਿਤੇ ਭਾਰੀ ਨਾ ਹੋ ਜਾਣ । ” 
ਇਸ ਲਈ ਸਾਰੇ ਮਸੀਹੀਆਂ ਨੂੰ ਇਹ ਉਮੀਦ ਨਹੀਂ ਰੱਖਣੀ ਚਾਹੀਦੀ ਕਿ ਉਹ ਹਰੇਕ ਲੱਛਣ ਨੂੰ ਖ਼ੁਦ ਅਨੁਭਵ ਕਰਨਗੇ । 
ਇਸ ਦੀ ਬਜਾਇ ਯਿਸੂ ਨੇ ਕਿਹਾ : “ ਜਾਂ ਤੁਸੀਂ ਵੇਖੋ ਭਈ ਏਹ ਗੱਲਾਂ ਹੁੰਦੀਆਂ ਹਨ ਤਾਂ ਜਾਣੋ ਜੋ ਪਰਮੇਸ਼ੁਰ ਦਾ ਰਾਜ ਨੇੜੇ ਹੈ । ” 
ਟੈਲੀਵਿਯਨ , ਰੇਡੀਓ ਜਾਂ ਇੰਟਰਨੈੱਟ ਰਾਹੀਂ ਅਸੀਂ ਲੱਛਣਾਂ ਨੂੰ ਦੇਖ ਸਕਦੇ ਹਾਂ ਭਾਵੇਂ ਕਿ ਇਹ ਗੱਲਾਂ ਸਾਡੇ ਆਪਣੇ ਇਲਾਕਿਆਂ ਵਿਚ ਨਹੀਂ ਹੁੰਦੀਆਂ । 
ਇਹ ਵੀ ਯਾਦ ਰੱਖੋ ਕਿ ਯਹੋਵਾਹ ਨੇ ਪਹਿਲਾਂ ਹੀ ਵੱਡੇ ਕਸ਼ਟ ਦਾ “ ਦਿਨ ਅਤੇ ਘੜੀ ” ਮਿਥ ਦਿੱਤੀ ਹੈ । 
ਧਰਤੀ ’ ਤੇ ਹੋਣ ਵਾਲੀਆਂ ਘਟਨਾਵਾਂ ਭਾਵੇਂ ਜਿੰਨੀਆਂ ਮਰਜ਼ੀ ਵਧਦੀਆਂ ਜਾਣ , ਪਰ ਉਨ੍ਹਾਂ ਦੇ ਕਾਰਨ ਇਹ ਮਿਥਿਆ ਹੋਇਆ ਸਮਾਂ ਨਹੀਂ ਬਦਲੇਗਾ । 
ਯਿਸੂ ਨੇ ਹਰ ਜਗ੍ਹਾ ਦੇ ਮਸੀਹੀਆਂ ਨੂੰ ਕਿਹਾ : “ ਤਿਆਰ ਰਹੋ । ” 
ਸਾਨੂੰ ਹਮੇਸ਼ਾ ਤਿਆਰ ਰਹਿਣਾ ਚਾਹੀਦਾ ਹੈ । 
ਇਹ ਸੱਚ ਹੈ ਕਿ ਅਸੀਂ ਪੂਰਾ ਦਿਨ ਪਰਮੇਸ਼ੁਰੀ ਕੰਮਾਂ ਵਿਚ ਨਹੀਂ ਲੱਗੇ ਰਹਿ ਸਕਦੇ । 
ਇਸ ਤੋਂ ਇਲਾਵਾ , ਸਾਡੇ ਵਿੱਚੋਂ ਕੋਈ ਨਹੀਂ ਜਾਣਦਾ ਕਿ ਵੱਡਾ ਕਸ਼ਟ ਸ਼ੁਰੂ ਹੋਣ ਵੇਲੇ ਅਸੀਂ ਕੀ ਕਰ ਰਹੇ ਹੋਵਾਂਗੇ । 
ਕੁਝ ਸ਼ਾਇਦ ਖੇਤਾਂ ਵਿਚ ਕੰਮ ਕਰ ਰਹੇ ਹੋਣਗੇ ਜਾਂ ਕੁਝ ਘਰੇਲੂ ਕੰਮਾਂ ਵਿਚ ਲੱਗੇ ਹੋਏ ਹੋਣਗੇ । 
ਸੋ ਅਸੀਂ ਆਪਣੇ ਆਪ ਨੂੰ ਤਿਆਰ ਕਰਨ ਲਈ ਕੀ ਕਰ ਸਕਦੇ ਹਾਂ ? 
ਏਮਾਨਵੈਲ ਤੇ ਵੀਕਟੋਰੀਨ ਆਪਣੀਆਂ ਛੇ ਧੀਆਂ ਨਾਲ ਅਫ਼ਰੀਕਾ ਦੇ ਉਸ ਇਲਾਕੇ ਵਿਚ ਰਹਿੰਦੇ ਹਨ ਜਿੱਥੇ ਉਨ੍ਹਾਂ ਨੂੰ ਲੱਛਣ ਵਿਚ ਦੱਸੀਆਂ ਸਾਰੀਆਂ ਘਟਨਾਵਾਂ ਦਾ ਸਾਮ੍ਹਣਾ ਨਹੀਂ ਕਰਨਾ ਪੈਂਦਾ । 
ਇਸ ਲਈ ਉਨ੍ਹਾਂ ਨੇ ਤਿਆਰ ਰਹਿਣ ਲਈ ਫ਼ੈਸਲਾ ਕੀਤਾ ਕਿ ਉਹ ਰੋਜ਼ ਪਰਮੇਸ਼ੁਰੀ ਗੱਲਾਂ ਉੱਤੇ ਚਰਚਾ ਕਰਿਆ ਕਰਨਗੇ । 
ਏਮਾਨਵੈਲ ਦੱਸਦਾ ਹੈ : “ ਸਾਡੇ ਸਾਰਿਆਂ ਲਈ ਇੱਕੋ ਸਮੇਂ ’ ਤੇ ਇਕੱਠਾ ਹੋਣਾ ਮੁਸ਼ਕਲ ਸੀ । 
ਅਖ਼ੀਰ ਅਸੀਂ ਸਵੇਰ ਦੇ ਛੇ ਤੋਂ ਸਾਢੇ ਛੇ ਵਜੇ ਤਕ ਚਰਚਾ ਕਰਨ ਦਾ ਸਮਾਂ ਰੱਖਿਆ । 
ਡੇਲੀ ਟੈਕਸਟ ’ ਤੇ ਵਿਚਾਰ ਕਰਨ ਤੋਂ ਬਾਅਦ ਅਸੀਂ ਹਫ਼ਤੇ ਦੌਰਾਨ ਹੋਣ ਵਾਲੀ ਬਾਈਬਲ ਸਟੱਡੀ ਦੇ ਕੁਝ ਪੈਰਿਆਂ ਦੀ ਤਿਆਰੀ ਕਰਦੇ ਹਾਂ । ” 
ਕੀ ਇਸ ਗੱਲ ਨੇ ਉਨ੍ਹਾਂ ਦੀ ਜਾਗਦੇ ਰਹਿਣ ਵਿਚ ਮਦਦ ਕੀਤੀ ? 
ਬਿਲਕੁਲ ! 
ਏਮਾਨਵੈਲ ਕਲੀਸਿਯਾ ਵਿਚ ਸਹਾਇਕ ਬਜ਼ੁਰਗ ਦੇ ਤੌਰ ਤੇ ਸੇਵਾ ਕਰਦਾ ਹੈ । 
ਵੀਕਟੋਰੀਨ ਅਕਸਰ ਔਗਜ਼ੀਲਰੀ ਪਾਇਨੀਅਰਿੰਗ ਕਰਦੀ ਹੈ ਤੇ ਉਸ ਨੇ ਕਈਆਂ ਦੀ ਸੱਚਾਈ ਸਿੱਖਣ ਵਿਚ ਮਦਦ ਕੀਤੀ ਹੈ । 
ਉਨ੍ਹਾਂ ਦੀਆਂ ਧੀਆਂ ਵੀ ਪਰਮੇਸ਼ੁਰ ਦੀ ਸੇਵਾ ਵਿਚ ਤਰੱਕੀ ਕਰ ਰਹੀਆਂ ਹਨ । 
ਯਿਸੂ ਸਾਨੂੰ ਚੇਤਾਵਨੀ ਦਿੰਦਾ ਹੈ : “ ਖਬਰਦਾਰ , ਜਾਗਦੇ ਰਹੋ । ” 
ਕਿਸੇ ਵੀ ਗੱਲ ਨੂੰ ਪਰਮੇਸ਼ੁਰ ਦੀ ਸੇਵਾ ਕਰਨ ਵਿਚ ਰੋੜਾ ਨਾ ਬਣਨ ਦਿਓ । 
ਇਸ ਦੀ ਬਜਾਇ ਤੁਸੀਂ ਵੀ ਅਰੀਲ ਵਾਂਗ ਪ੍ਰਕਾਸ਼ਨਾਂ ਤੇ ਮੀਟਿੰਗਾਂ ਤੋਂ ਮਿਲਦੀ ਵਧੀਆ ਸਲਾਹ ਵੱਲ ਧਿਆਨ ਦਿਓ । 
ਏਮਾਨਵੈਲ ਦੇ ਪਰਿਵਾਰ ਦੀ ਤਰ੍ਹਾਂ ਹਰ ਰੋਜ਼ ਤਿਆਰ ਰਹਿਣ ਤੇ ‘ ਜਾਗਦੇ ਰਹਿਣ ’ ਲਈ ਕੁਝ ਨਾ ਕੁਝ ਕਰਦੇ ਰਹੋ । 
[ ਫੁਟਨੋਟ ] 
ਇਸ ਆਧੁਨਿਕ - ਡਰਾਮੇ ਵਿਚ ਦਿਖਾਇਆ ਗਿਆ ਹੈ ਕਿ ਕਿਸ ਤਰ੍ਹਾਂ ਮਸੀਹੀ ਨੌਜਵਾਨ ਉਹ ਕੰਮ ਕਰਨ ਦੀ ਕੋਸ਼ਿਸ਼ ਕਰਦਾ ਹੈ ਜੋ ਯਹੋਵਾਹ ਦੀਆਂ ਨਜ਼ਰਾਂ ਵਿਚ ਸਹੀ ਹੈ । 
[ ਸਫ਼ਾ 4 ਉੱਤੇ ਤਸਵੀਰ ] 
ਰੋਜ਼ ਪਰਮੇਸ਼ੁਰੀ ਗੱਲਾਂ ’ ਤੇ ਚਰਚਾ ਕਰਨ ਨਾਲ ਏਮਾਨਵੈਲ ਤੇ ਉਸ ਦੇ ਪਰਿਵਾਰ ਦੀ ‘ ਤਿਆਰ ਰਹਿਣ ’ ਵਿਚ ਮਦਦ ਹੋਈ 

“ ਆਖ਼ਰੀ ਦੁਸ਼ਮਣ ਮੌਤ ਨੂੰ ਵੀ ਖ਼ਤਮ ਕਰ ਦਿੱਤਾ ਜਾਵੇਗਾ । ” ​ — 1 ਕੁਰਿੰ . 
15 : 26 . 
ਯਹੋਵਾਹ ਨੇ ਆਦਮ ਨੂੰ ਪਿਆਰ ਨਾਲ ਕਿਹੜੀ ਗੰਭੀਰ ਚੇਤਾਵਨੀ ਦਿੱਤੀ ਸੀ ? 
ਇਨਸਾਨ ਕਿਉਂ ਮਰਨ ਲੱਗੇ ? 
“ ਆਖ਼ਰੀ ਦੁਸ਼ਮਣ ਮੌਤ ” ਨੂੰ ਕਦੋਂ ਖ਼ਤਮ ਕੀਤਾ ਜਾਵੇਗਾ ? 
1 , 2 . 
ਆਦਮ ਤੇ ਹੱਵਾਹ ਨੂੰ ਕਿਹੋ ਜਿਹੀ ਜ਼ਿੰਦਗੀ ਦਿੱਤੀ ਗਈ ਸੀ ਅਤੇ ਕਿਹੜੇ ਸਵਾਲ ਖੜ੍ਹੇ ਹੁੰਦੇ ਹਨ ? 
ਜਦੋਂ ਆਦਮ ਤੇ ਹੱਵਾਹ ਨੂੰ ਬਣਾਇਆ ਗਿਆ ਸੀ , ਉਸ ਵੇਲੇ ਉਨ੍ਹਾਂ ਦਾ ਕੋਈ ਦੁਸ਼ਮਣ ਨਹੀਂ ਸੀ । 
ਉਹ ਮੁਕੰਮਲ ਸਨ ਤੇ ਇਕ ਸੋਹਣੇ ਬਾਗ਼ ਵਿਚ ਰਹਿੰਦੇ ਸਨ । 
ਉਨ੍ਹਾਂ ਦਾ ਆਪਣੇ ਸਿਰਜਣਹਾਰ ਨਾਲ ਗੂੜ੍ਹਾ ਰਿਸ਼ਤਾ ਸੀ , ਉਹ ਪਰਮੇਸ਼ੁਰ ਦੇ ਪੁੱਤਰ ਤੇ ਧੀ ਸਨ । 
( ਉਤ . 
2 : 7 - 9 ; ਲੂਕਾ 3 : 38 ) ਯਹੋਵਾਹ ਨੇ ਉਨ੍ਹਾਂ ਨੂੰ ਇਕ ਜ਼ਰੂਰੀ ਕੰਮ ਦਿੱਤਾ ਸੀ । 
( ਉਤਪਤ 1 : 28 ਪੜ੍ਹੋ । ) 
ਉਨ੍ਹਾਂ ਨੂੰ ‘ ਧਰਤੀ ਨੂੰ ਭਰਨ ਅਤੇ ਉਹ ਨੂੰ ਆਪਣੇ ਵੱਸ ਵਿੱਚ ਕਰਨ ’ ਲਈ ਲੰਬੇ ਸਮੇਂ ਦੀ ਲੋੜ ਨਹੀਂ ਸੀ । 
ਪਰ ‘ ਸਮੁੰਦਰ ਦੀਆਂ ਮੱਛੀਆਂ ਉੱਤੇ ਅਰ ਅਕਾਸ਼ ਦਿਆਂ ਪੰਛੀਆਂ ਉੱਤੇ ਅਰ ਸਾਰੇ ਧਰਤੀ ਪੁਰ ਘਿੱਸਰਨ ਵਾਲਿਆਂ ਜੀਆਂ ਉੱਤੇ ਰਾਜ ਕਰਨ ’ ਲਈ ਉਨ੍ਹਾਂ ਨੂੰ ਹਮੇਸ਼ਾ ਜੀਉਂਦੇ ਰਹਿਣ ਦੀ ਲੋੜ ਸੀ । 
ਉਹ ਹਮੇਸ਼ਾ - ਹਮੇਸ਼ਾ ਲਈ ਇਸ ਕੰਮ ਤੋਂ ਖ਼ੁਸ਼ੀ ਪਾ ਸਕਦੇ ਸਨ । 
ਪਰ ਹੁਣ ਹਾਲਾਤ ਇੰਨੇ ਵੱਖਰੇ ਕਿਉਂ ਹਨ ? 
ਇਨਸਾਨ ਦੀ ਖ਼ੁਸ਼ੀ ਦੇ ਇੰਨੇ ਦੁਸ਼ਮਣ ਕਿੱਦਾਂ ਬਣ ਗਏ ਜਿਨ੍ਹਾਂ ਵਿੱਚੋਂ ਮੌਤ ਸਭ ਤੋਂ ਵੱਡੀ ਦੁਸ਼ਮਣ ਹੈ ? 
ਪਰਮੇਸ਼ੁਰ ਇਨ੍ਹਾਂ ਦੁਸ਼ਮਣਾਂ ਨੂੰ ਖ਼ਤਮ ਕਰਨ ਲਈ ਕੀ ਕਰੇਗਾ ? 
ਬਾਈਬਲ ਵਿਚ ਇਨ੍ਹਾਂ ਸਵਾਲਾਂ ਦੇ ਅਤੇ ਇਸ ਵਿਸ਼ੇ ਨਾਲ ਸੰਬੰਧਿਤ ਹੋਰ ਸਵਾਲਾਂ ਦੇ ਜਵਾਬ ਦਿੱਤੇ ਗਏ ਹਨ । 
ਆਓ ਆਪਾਂ ਕੁਝ ਖ਼ਾਸ ਸਵਾਲਾਂ ’ ਤੇ ਗੌਰ ਕਰੀਏ । 
3 , 4 . 
( ੳ ) ਯਹੋਵਾਹ ਨੇ ਆਦਮ ਤੇ ਹੱਵਾਹ ਨੂੰ ਕੀ ਹੁਕਮ ਦਿੱਤਾ ਸੀ ? 
( ਅ ) ਉਹ ਹੁਕਮ ਮੰਨਣਾ ਕਿੰਨਾ ਕੁ ਜ਼ਰੂਰੀ ਸੀ ? 
ਭਾਵੇਂ ਆਦਮ ਤੇ ਹੱਵਾਹ ਕੋਲ ਹਮੇਸ਼ਾ ਜੀਉਂਦੇ ਰਹਿਣ ਦੀ ਉਮੀਦ ਸੀ , ਪਰ ਉਹ ਅਮਰ ਨਹੀਂ ਸਨ । 
ਜੀਉਂਦੇ ਰਹਿਣ ਲਈ ਉਨ੍ਹਾਂ ਨੂੰ ਸਾਹ ਲੈਣ , ਖਾਣ - ਪੀਣ ਤੇ ਸੌਣ ਦੀ ਲੋੜ ਸੀ । 
ਉਨ੍ਹਾਂ ਲਈ ਸਭ ਤੋਂ ਜ਼ਰੂਰੀ ਸੀ ਕਿ ਉਹ ਆਪਣੇ ਜੀਵਨਦਾਤੇ ਨਾਲ ਰਿਸ਼ਤਾ ਬਣਾ ਕੇ ਰੱਖਣ । 
( ਬਿਵ . 
8 : 3 ) ਪਰਮੇਸ਼ੁਰ ਦੀ ਸੇਧ ਵਿਚ ਚੱਲ ਕੇ ਹੀ ਉਹ ਹਮੇਸ਼ਾ ਆਪਣੀ ਜ਼ਿੰਦਗੀ ਦਾ ਆਨੰਦ ਮਾਣ ਸਕਦੇ ਸਨ । 
ਹੱਵਾਹ ਨੂੰ ਬਣਾਉਣ ਤੋਂ ਪਹਿਲਾਂ ਹੀ ਯਹੋਵਾਹ ਨੇ ਆਦਮ ਨੂੰ ਇਹ ਗੱਲ ਸਾਫ਼ - ਸਾਫ਼ ਦੱਸ ਦਿੱਤੀ ਸੀ । 
ਕਿਵੇਂ ? 
ਬਾਈਬਲ ਵਿਚ ਦੱਸਿਆ ਗਿਆ ਹੈ : “ ਯਹੋਵਾਹ ਪਰਮੇਸ਼ੁਰ ਨੇ ਆਦਮੀ ਨੂੰ ਆਗਿਆ ਦਿੱਤੀ ਕਿ ਬਾਗ ਦੇ ਹਰ ਬਿਰਛ ਤੋਂ ਤੂੰ ਨਿਸੰਗ ਖਾਈਂ । 
ਪਰ ਭਲੇ ਬੁਰੇ ਦੀ ਸਿਆਣ ਦੇ ਬਿਰਛ ਤੋਂ ਤੂੰ ਨਾ ਖਾਈਂ ਕਿਉਂਜੋ ਜਿਸ ਦਿਨ ਤੂੰ ਉਸ ਤੋਂ ਖਾਵੇਂ ਤੂੰ ਜ਼ਰੂਰ ਮਰੇਂਗਾ । ” ​ — ਉਤ . 
2 : 16 , 17 . 
‘ ਭਲੇ ਬੁਰੇ ਦੀ ਸਿਆਣ ਦਾ ਬਿਰਛ ’ ਇਸ ਗੱਲ ਦੀ ਨਿਸ਼ਾਨੀ ਸੀ ਕਿ ਪਰਮੇਸ਼ੁਰ ਨੂੰ ਹੀ ਇਹ ਫ਼ੈਸਲਾ ਕਰਨ ਦਾ ਹੱਕ ਹੈ ਕਿ ਭਲਾ ਕੀ ਹੈ ਤੇ ਬੁਰਾ ਕੀ ਹੈ । 
ਇਹ ਸੱਚ ਹੈ ਕਿ ਆਦਮ ਨੂੰ ਭਲੇ - ਬੁਰੇ ਦੀ ਸਮਝ ਸੀ ਕਿਉਂਕਿ ਉਸ ਨੂੰ ਪਰਮੇਸ਼ੁਰ ਦੇ ਸਰੂਪ ’ ਤੇ ਬਣਾਇਆ ਗਿਆ ਸੀ ਅਤੇ ਉਸ ਨੂੰ ਜ਼ਮੀਰ ਦਿੱਤੀ ਗਈ ਸੀ । 
ਪਰ ਉਸ ਦਰਖ਼ਤ ਨੇ ਆਦਮ ਤੇ ਹੱਵਾਹ ਨੂੰ ਯਾਦ ਕਰਾਉਣਾ ਸੀ ਕਿ ਉਨ੍ਹਾਂ ਨੂੰ ਹਮੇਸ਼ਾ ਯਹੋਵਾਹ ਦੀ ਸੇਧ ਦੀ ਲੋੜ ਪਵੇਗੀ । 
ਉਸ ਦਰਖ਼ਤ ਦਾ ਫਲ ਖਾਣ ਦਾ ਮਤਲਬ ਸੀ ਕਿ ਉਹ ਯਹੋਵਾਹ ਤੋਂ ਆਜ਼ਾਦੀ ਚਾਹੁੰਦੇ ਸਨ ਜਿਸ ਕਰਕੇ ਉਨ੍ਹਾਂ ਨੂੰ ਤੇ ਉਨ੍ਹਾਂ ਦੀ ਹੋਣ ਵਾਲੀ ਔਲਾਦ ਨੂੰ ਬੁਰੇ ਅੰਜਾਮ ਭੁਗਤਣੇ ਪੈਣੇ ਸਨ । 
ਯਹੋਵਾਹ ਨੇ ਇਸ ਹੁਕਮ ਦੇ ਨਾਲ - ਨਾਲ ਸਜ਼ਾ ਵੀ ਦੱਸ ਦਿੱਤੀ ਸੀ ਜਿਸ ਤੋਂ ਪਤਾ ਲੱਗਦਾ ਹੈ ਕਿ ਇਹ ਗੱਲ ਕਿੰਨੀ ਗੰਭੀਰ ਸੀ । 
ਆਦਮ ਤੇ ਹੱਵਾਹ ਨੂੰ ਅਣਆਗਿਆਕਾਰੀ ਕਰਨ ਲਈ ਕਿਵੇਂ ਭਰਮਾਇਆ ਗਿਆ ਸੀ ? 
ਹੱਵਾਹ ਨੂੰ ਬਣਾਉਣ ਤੋਂ ਬਾਅਦ ਆਦਮ ਨੇ ਉਸ ਨੂੰ ਪਰਮੇਸ਼ੁਰ ਦਾ ਹੁਕਮ ਦੱਸਿਆ । 
ਉਹ ਇਸ ਨੂੰ ਚੰਗੀ ਤਰ੍ਹਾਂ ਜਾਣਦੀ ਸੀ । 
ਉਸ ਨੇ ਇਸ ਹੁਕਮ ਦਾ ਇਕ - ਇਕ ਸ਼ਬਦ ਸ਼ੈਤਾਨ ਨੂੰ ਦੁਹਰਾਇਆ ਸੀ ਜਿਸ ਨੇ ਸੱਪ ਰਾਹੀਂ ਉਸ ਨਾਲ ਗੱਲ ਕੀਤੀ ਸੀ । 
( ਉਤ . 
3 : 1 - 3 ) ਸ਼ੈਤਾਨ ਨੇ ਆਪਣੇ ਦਿਲ ਵਿਚ ਆਜ਼ਾਦ ਹੋਣ ਅਤੇ ਤਾਕਤਵਰ ਬਣਨ ਦੀ ਇੱਛਾ ਪਾਲ਼ੀ । 
ਆਪਣੇ ਬੁਰੇ ਇਰਾਦੇ ਨੂੰ ਪੂਰਾ ਕਰਨ ਲਈ ਉਸ ਨੇ ਪਰਮੇਸ਼ੁਰ ਉੱਤੇ ਝੂਠ ਬੋਲਣ ਦਾ ਦੋਸ਼ ਲਾਇਆ । 
ਉਸ ਨੇ ਹੱਵਾਹ ਨੂੰ ਭਰੋਸਾ ਦਿਵਾਇਆ ਕਿ ਪਰਮੇਸ਼ੁਰ ਤੋਂ ਆਜ਼ਾਦ ਹੋ ਕੇ ਉਹ ਮਰੇਗੀ ਨਹੀਂ , ਸਗੋਂ ਪਰਮੇਸ਼ੁਰ ਵਰਗੀ ਬਣ ਜਾਵੇਗੀ । 
( ਉਤ . 
3 : 4 , 5 ) ਹੱਵਾਹ ਨੇ ਉਸ ਦੀ ਗੱਲ ’ ਤੇ ਭਰੋਸਾ ਕੀਤਾ ਅਤੇ ਫਲ ਖਾ ਕੇ ਆਪਣੀ ਮਨ - ਮਰਜ਼ੀ ਕੀਤੀ । 
ਉਸ ਨੇ ਆਦਮ ਨੂੰ ਵੀ ਉਹ ਫਲ ਖਾਣ ਲਈ ਮਨਾ ਲਿਆ । 
( ਉਤ . 
3 : 6 , 17 ) ਸ਼ੈਤਾਨ ਨੇ ਹੱਵਾਹ ਨਾਲ ਝੂਠ ਬੋਲਿਆ ਸੀ । 
( 1 ਤਿਮੋਥਿਉਸ 2 : 14 ਪੜ੍ਹੋ । ) 
ਭਾਵੇਂ ਆਦਮ ਜਾਣਦਾ ਸੀ ਕਿ ਫਲ ਖਾਣਾ ਗ਼ਲਤ ਸੀ , ਫਿਰ ਵੀ ਉਸ ਨੇ “ ਆਪਣੀ ਤੀਵੀਂ ਦੀ ਗੱਲ ਸੁਣੀ । ” 
ਹੱਵਾਹ ਨੂੰ ਲੱਗਾ ਹੋਣਾ ਕਿ ਸੱਪ ਉਸ ਦਾ ਭਲਾ ਚਾਹੁੰਦਾ ਸੀ , ਪਰ ਅਸਲ ਵਿਚ ਸ਼ੈਤਾਨ ਬੇਰਹਿਮ ਦੁਸ਼ਮਣ ਸੀ ਜੋ ਜਾਣਦਾ ਸੀ ਕਿ ਉਸ ਦੇ ਝੂਠ ਦੇ ਕਿੰਨੇ ਬੁਰੇ ਨਤੀਜੇ ਨਿਕਲਣਗੇ । 
6 , 7 . 
ਯਹੋਵਾਹ ਨੇ ਪਾਪੀਆਂ ਦਾ ਨਿਆਂ ਕਿਵੇਂ ਕੀਤਾ ਸੀ ? 
ਆਦਮ ਤੇ ਹੱਵਾਹ ਨੇ ਆਪਣੇ ਸੁਆਰਥ ਕਰਕੇ ਯਹੋਵਾਹ ਦੇ ਖ਼ਿਲਾਫ਼ ਬਗਾਵਤ ਕੀਤੀ ਜਿਸ ਨੇ ਉਨ੍ਹਾਂ ਨੂੰ ਜ਼ਿੰਦਗੀ ਤੇ ਹੋਰ ਸਭ ਕੁਝ ਦਿੱਤਾ ਸੀ । 
ਯਹੋਵਾਹ ਉਨ੍ਹਾਂ ਦੇ ਪਾਪ ਤੋਂ ਅਣਜਾਣ ਨਹੀਂ ਸੀ । 
( 1 ਇਤ . 
28 : 9 ; ਕਹਾਉਤਾਂ 15 : 3 ਪੜ੍ਹੋ । ) 
ਪਰ ਉਸ ਨੇ ਸ਼ੈਤਾਨ , ਆਦਮ ਤੇ ਹੱਵਾਹ ਨੂੰ ਪਾਪ ਕਰਨ ਤੋਂ ਰੋਕਿਆ ਨਹੀਂ , ਸਗੋਂ ਉਨ੍ਹਾਂ ਨੂੰ ਇਹ ਦਿਖਾਉਣ ਦਾ ਮੌਕਾ ਦਿੱਤਾ ਕਿ ਉਹ ਉਸ ਬਾਰੇ ਕਿਵੇਂ ਮਹਿਸੂਸ ਕਰਦੇ ਸਨ । 
ਪਿਤਾ ਹੋਣ ਦੇ ਨਾਤੇ ਯਹੋਵਾਹ ਦਾ ਦਿਲ ਉਨ੍ਹਾਂ ਦੀ ਅਣਆਗਿਆਕਾਰੀ ਕਰਕੇ ਬਹੁਤ ਦੁਖੀ ਹੋਇਆ । 
( ਉਤਪਤ 6 : 6 ਵਿਚ ਨੁਕਤਾ ਦੇਖੋ । ) 
ਫਿਰ ਉਸ ਨੇ ਉਨ੍ਹਾਂ ਦਾ ਨਿਆਂ ਕਰ ਕੇ ਉਨ੍ਹਾਂ ਨੂੰ ਸਜ਼ਾ ਸੁਣਾਈ । 
ਪਰਮੇਸ਼ੁਰ ਨੇ ਆਦਮ ਨੂੰ ਕਿਹਾ ਸੀ : “ ਜਿਸ ਦਿਨ ਤੂੰ ਉਸ [ ਭਲੇ ਬੁਰੇ ਦੀ ਸਿਆਣ ਦੇ ਬਿਰਛ ] ਤੋਂ ਖਾਵੇਂ ਤੂੰ ਜ਼ਰੂਰ ਮਰੇਂਗਾ । ” 
ਆਦਮ ਨੇ ਸ਼ਾਇਦ ਸੋਚਿਆ ਹੋਣਾ ਕਿ ਯਹੋਵਾਹ 24 ਘੰਟਿਆਂ ਵਾਲੇ “ ਦਿਨ ” ਦੀ ਗੱਲ ਕਰ ਰਿਹਾ ਸੀ । 
ਯਹੋਵਾਹ ਦੇ ਹੁਕਮ ਦੀ ਉਲੰਘਣਾ ਕਰਨ ਤੋਂ ਬਾਅਦ ਉਸ ਨੇ ਸੋਚਿਆ ਹੋਣਾ ਕਿ ਉਹ ਸੂਰਜ ਛਿਪਣ ਤੋਂ ਪਹਿਲਾਂ - ਪਹਿਲਾਂ ਮਰ ਜਾਵੇਗਾ । 
“ ਠੰਡੇ ਵੇਲੇ ” ਯਹੋਵਾਹ ਨੇ ਆਦਮ ਤੇ ਹੱਵਾਹ ਨਾਲ ਗੱਲ ਕੀਤੀ । 
( ਉਤ . 
3 : 8 ) ਧਰਮੀ ਨਿਆਂਕਾਰ ਹੋਣ ਦੇ ਨਾਤੇ ਉਸ ਨੇ ਪਹਿਲਾਂ ਉਨ੍ਹਾਂ ਦੀ ਗੱਲ ਸੁਣੀ । 
( ਉਤ . 
3 : 9 - 13 ) ਫਿਰ ਉਸ ਨੇ ਉਨ੍ਹਾਂ ਨੂੰ ਸਜ਼ਾ ਸੁਣਾਈ । 
( ਉਤ . 
3 : 14 - 19 ) ਜੇ ਉਹ ਉਸੇ ਵੇਲੇ ਉਨ੍ਹਾਂ ਨੂੰ ਮਾਰ ਦਿੰਦਾ , ਤਾਂ ਧਰਤੀ ਨੂੰ ਭਰਨ ਦਾ ਉਸ ਦਾ ਮਕਸਦ ਅਧੂਰਾ ਰਹਿ ਜਾਣਾ ਸੀ । 
( ਯਸਾ . 
55 : 11 ) ਭਾਵੇਂ ਕਿ ਉਸ ਨੇ ਦੱਸ ਦਿੱਤਾ ਕਿ ਉਨ੍ਹਾਂ ਨੂੰ ਸਜ਼ਾ ਜ਼ਰੂਰ ਮਿਲੇਗੀ ਤੇ ਉਸੇ ਵੇਲੇ ਉਨ੍ਹਾਂ ਉੱਤੇ ਪਾਪ ਦਾ ਅਸਰ ਹੋਣਾ ਸ਼ੁਰੂ ਹੋ ਗਿਆ , ਫਿਰ ਵੀ ਉਸ ਨੇ ਉਨ੍ਹਾਂ ਨੂੰ ਜੀਉਂਦਾ ਰੱਖਿਆ ਤਾਂਕਿ ਉਹ ਬੱਚੇ ਪੈਦਾ ਕਰ ਸਕਣ ਜਿਹੜੇ ਉਸ ਦੇ ਹੋਰ ਪ੍ਰਬੰਧਾਂ ਤੋਂ ਫ਼ਾਇਦਾ ਲੈ ਸਕਣਗੇ । 
ਯਹੋਵਾਹ ਦੀਆਂ ਨਜ਼ਰਾਂ ਵਿਚ ਆਦਮ ਤੇ ਹੱਵਾਹ ਉਸੇ ਦਿਨ ਮਰ ਗਏ ਜਿਸ ਦਿਨ ਉਨ੍ਹਾਂ ਨੇ ਪਾਪ ਕੀਤਾ ਸੀ । 
ਨਾਲੇ ਪਰਮੇਸ਼ੁਰ ਲਈ ਇਕ ਹਜ਼ਾਰ ਸਾਲ ਇਕ ਦਿਨ ਦੇ ਬਰਾਬਰ ਹੈ , ਇਸ ਲਈ ਉਹ ਇਕ “ ਦਿਨ ” ਖ਼ਤਮ ਹੋਣ ਤੋਂ ਪਹਿਲਾਂ - ਪਹਿਲਾਂ ਹੀ ਮਰ ਗਏ । ​ — 2 ਪਤ . 
3 : 8 . 
8 , 9 . 
ਆਦਮ ਦੇ ਪਾਪ ਦਾ ਉਸ ਦੇ ਬੱਚਿਆ ਉੱਤੇ ਕੀ ਅਸਰ ਪਿਆ ? 
( ਇਸ ਲੇਖ ਦੀ ਪਹਿਲੀ ਤਸਵੀਰ ਦੇਖੋ । ) 
ਆਦਮ ਤੇ ਹੱਵਾਹ ਦੀ ਗ਼ਲਤੀ ਦਾ ਉਨ੍ਹਾਂ ਦੇ ਬੱਚਿਆਂ ’ ਤੇ ਵੀ ਅਸਰ ਪਿਆ । 
ਰੋਮੀਆਂ 5 : 12 ਵਿਚ ਦੱਸਿਆ ਗਿਆ ਹੈ : “ ਇਕ ਆਦਮੀ ਰਾਹੀਂ ਪਾਪ ਦੁਨੀਆਂ ਵਿਚ ਆਇਆ ਅਤੇ ਪਾਪ ਰਾਹੀਂ ਮੌਤ ਆਈ ਅਤੇ ਮੌਤ ਸਾਰੇ ਇਨਸਾਨਾਂ ਵਿਚ ਫੈਲ ਗਈ ਕਿਉਂਕਿ ਸਾਰਿਆਂ ਨੇ ਪਾਪ ਕੀਤਾ । ” 
ਸਭ ਤੋਂ ਪਹਿਲਾਂ ਵਫ਼ਾਦਾਰ ਹਾਬਲ ਦੀ ਮੌਤ ਹੋਈ ਸੀ । 
( ਉਤ . 
4 : 8 ) ਫਿਰ ਆਦਮ ਦੇ ਹੋਰ ਬੱਚੇ ਬੁੱਢੇ ਹੋ ਕੇ ਮਰ ਗਏ । 
ਕੀ ਉਨ੍ਹਾਂ ਨੂੰ ਵਿਰਸੇ ਵਿਚ ਪਾਪ ਤੇ ਮੌਤ ਮਿਲੀ ਸੀ ? 
ਪੌਲੁਸ ਰਸੂਲ ਨੇ ਅੱਗੇ ਕਿਹਾ : “ ਇਕ ਆਦਮੀ ਦੀ ਅਣਆਗਿਆਕਾਰੀ ਕਰਕੇ ਬਹੁਤ ਸਾਰੇ ਲੋਕਾਂ ਨੂੰ ਪਾਪੀ ਠਹਿਰਾਇਆ ਗਿਆ ਸੀ । ” 
ਆਦਮ ਤੋਂ ਵਿਰਸੇ ਵਿਚ ਮਿਲੇ ਪਾਪ ਅਤੇ ਮੌਤ ਇਨਸਾਨ ਦੇ ਜਾਨੀ ਦੁਸ਼ਮਣ ਬਣ ਗਏ ਅਤੇ ਨਾਮੁਕੰਮਲ ਇਨਸਾਨ ਇਨ੍ਹਾਂ ਤੋਂ ਪਿੱਛਾ ਨਹੀਂ ਛੁਡਾ ਸਕਦੇ । 
ਅਸੀਂ ਪੂਰੀ ਤਰ੍ਹਾਂ ਨਹੀਂ ਸਮਝਾ ਸਕਦੇ ਕਿ ਕਿਵੇਂ ਪਾਪ ਤੇ ਮੌਤ ਆਦਮ ਦੇ ਸਰੀਰ ਤੋਂ ਉਸ ਦੇ ਬੱਚਿਆਂ ਦੇ ਸਰੀਰਾਂ ਵਿਚ ਗਈ , ਪਰ ਅਸੀਂ ਇਨ੍ਹਾਂ ਦੇ ਨਤੀਜੇ ਜ਼ਰੂਰ ਦੇਖ ਸਕਦੇ ਹਾਂ । 
ਇਸੇ ਕਰਕੇ ਬਾਈਬਲ ਵਿਚ ਪਾਪ ਤੇ ਮੌਤ ਦੀ ਤੁਲਨਾ ਸਾਹ ਘੁੱਟਣ ਵਾਲੇ “ ਪੜਦੇ ” ਅਤੇ “ ਕੱਜਣ ” ਨਾਲ ਕੀਤੀ ਗਈ ਹੈ ਜਿਸ ਨੇ ਸਾਰੀ ਮਨੁੱਖਜਾਤੀ ਨੂੰ ਢੱਕਿਆ ਹੋਇਆ ਹੈ । 
( ਯਸਾ . 
25 : 7 ) ਇਸ ਲਈ “ ਆਦਮ ਕਰਕੇ ਸਾਰੇ ਮਰਦੇ ਹਨ । ” 
ਫਿਰ ਮਨ ਵਿਚ ਕੁਦਰਤੀ ਇਕ ਸਵਾਲ ਆਉਂਦਾ ਹੈ ਜੋ ਪੌਲੁਸ ਨੇ ਪੁੱਛਿਆ ਸੀ : “ ਕੌਣ ਮੈਨੂੰ ਇਸ ਸਰੀਰ ਤੋਂ ਬਚਾਏਗਾ ਜੋ ਮਰਨ ਵਾਲਾ ਹੈ ? ” 
ਕੀ ਕੋਈ ਉਸ ਨੂੰ ਬਚਾ ਸਕਦਾ ਸੀ ? 
* ​ — ਰੋਮੀ . 
7 : 24 . 
( ੳ ) ਬਾਈਬਲ ਦੀਆਂ ਕਿਹੜੀਆਂ ਕੁਝ ਆਇਤਾਂ ਤੋਂ ਪਤਾ ਲੱਗਦਾ ਹੈ ਕਿ ਯਹੋਵਾਹ ਆਦਮ ਰਾਹੀਂ ਆਈ ਮੌਤ ਨੂੰ ਖ਼ਤਮ ਕਰੇਗਾ ? 
( ਅ ) ਇਨ੍ਹਾਂ ਆਇਤਾਂ ਤੋਂ ਸਾਨੂੰ ਯਹੋਵਾਹ ਤੇ ਉਸ ਦੇ ਪੁੱਤਰ ਬਾਰੇ ਕੀ ਪਤਾ ਲੱਗਦਾ ਹੈ ? 
ਜੀ ਹਾਂ , ਯਹੋਵਾਹ ਪੌਲੁਸ ਨੂੰ ਬਚਾ ਸਕਦਾ ਸੀ । 
“ ਪੜਦੇ ” ਬਾਰੇ ਗੱਲ ਕਰਨ ਤੋਂ ਬਾਅਦ ਯਸਾਯਾਹ ਨੇ ਲਿਖਿਆ : “ ਉਹ ਮੌਤ ਨੂੰ ਸਦਾ ਲਈ ਝੱਫ ਲਵੇਗਾ , ਅਤੇ ਪ੍ਰਭੁ ਯਹੋਵਾਹ ਸਾਰਿਆਂ ਮੂੰਹਾਂ ਤੋਂ ਅੰਝੂ ਪੂੰਝ ਸੁੱਟੇਗਾ । ” 
( ਯਸਾ . 
25 : 8 ) ਜਿਵੇਂ ਇਕ ਪਿਤਾ ਆਪਣੇ ਬੱਚਿਆਂ ਦੇ ਦੁੱਖਾਂ ਦੇ ਕਾਰਨਾਂ ਨੂੰ ਖ਼ਤਮ ਕਰਦਾ ਹੈ ਤੇ ਉਨ੍ਹਾਂ ਦੇ ਹੰਝੂ ਪੂੰਝਦਾ ਹੈ , ਉਸੇ ਤਰ੍ਹਾਂ ਯਹੋਵਾਹ ਨੂੰ ਆਦਮ ਰਾਹੀਂ ਆਈ ਮੌਤ ਨੂੰ ਖ਼ਤਮ ਕਰਨ ਵਿਚ ਬੇਹੱਦ ਖ਼ੁਸ਼ੀ ਹੁੰਦੀ ਹੈ । 
ਇਸ ਕੰਮ ਵਿਚ ਕੋਈ ਹੋਰ ਵੀ ਉਸ ਦਾ ਸਾਥ ਦਿੰਦਾ ਹੈ । 
1 ਕੁਰਿੰਥੀਆਂ 15 : 22 ਵਿਚ ਲਿਖਿਆ ਹੈ : “ ਠੀਕ ਜਿਵੇਂ ਆਦਮ ਕਰਕੇ ਸਾਰੇ ਮਰਦੇ ਹਨ , ਉਸੇ ਤਰ੍ਹਾਂ ਮਸੀਹ ਕਰਕੇ ਸਾਰਿਆਂ ਨੂੰ ਜੀਉਂਦਾ ਕੀਤਾ ਜਾਵੇਗਾ । ” 
ਇਸੇ ਤਰ੍ਹਾਂ ਜਦੋਂ ਪੌਲੁਸ ਨੇ ਪੁੱਛਿਆ ਸੀ , ‘ ਕੌਣ ਮੈਨੂੰ ਬਚਾਏਗਾ ? ’ 
ਤਾਂ ਉਸ ਨੇ ਅੱਗੇ ਕਿਹਾ ਸੀ : “ ਮੈਂ ਪਰਮੇਸ਼ੁਰ ਦਾ ਧੰਨਵਾਦ ਕਰਦਾ ਹਾਂ ਜੋ ਮੈਨੂੰ ਸਾਡੇ ਪ੍ਰਭੂ ਯਿਸੂ ਮਸੀਹ ਰਾਹੀਂ ਬਚਾਏਗਾ । ” 
ਇਸ ਤੋਂ ਪਤਾ ਲੱਗਦਾ ਹੈ ਕਿ ਆਦਮ ਤੇ ਹੱਵਾਹ ਦੀ ਬਗਾਵਤ ਤੋਂ ਬਾਅਦ ਵੀ ਇਨਸਾਨਾਂ ਲਈ ਯਹੋਵਾਹ ਦਾ ਪਿਆਰ ਘਟਿਆ ਨਹੀਂ । 
ਨਾਲੇ , ਪਹਿਲੇ ਜੋੜੇ ਨੂੰ ਬਣਾਉਣ ਵਿਚ ਯਹੋਵਾਹ ਦਾ ਸਾਥ ਦੇਣ ਵਾਲੇ ਉਸ ਦੇ ਪੁੱਤਰ ਯਿਸੂ ਨੇ ਵੀ ਉਨ੍ਹਾਂ ਦੀ ਸੰਤਾਨ ਨਾਲ ਪਿਆਰ ਕਰਨਾ ਨਹੀਂ ਛੱਡਿਆ । 
( ਕਹਾ . 
8 : 30 , 31 ) ਪਰ ਉਨ੍ਹਾਂ ਨੂੰ ਕਿਵੇਂ ਬਚਾਇਆ ਜਾਵੇਗਾ ? 
ਯਹੋਵਾਹ ਨੇ ਮਨੁੱਖਜਾਤੀ ਦੀ ਮਦਦ ਕਰਨ ਲਈ ਕਿਹੜਾ ਇੰਤਜ਼ਾਮ ਕੀਤਾ ਸੀ ? 
ਇਨਸਾਨ ਨਾਮੁਕੰਮਲ ਹਨ ਅਤੇ ਮਰਦੇ ਹਨ ਕਿਉਂਕਿ ਆਦਮ ਨੇ ਪਾਪ ਕੀਤਾ ਸੀ ਅਤੇ ਯਹੋਵਾਹ ਨੇ ਉਸ ਦਾ ਨਿਆਂ ਕਰ ਕੇ ਸਜ਼ਾ ਸੁਣਾਈ ਸੀ । 
ਅਸੀਂ ਬਾਈਬਲ ਵਿਚ ਪੜ੍ਹਦੇ ਹਾਂ : “ ਇਕ ਗੁਨਾਹ ਕਰਕੇ ਹਰ ਤਰ੍ਹਾਂ ਦੇ ਲੋਕਾਂ ਨੂੰ ਸਜ਼ਾ ਦੇ ਯੋਗ ਠਹਿਰਾਇਆ ਗਿਆ ਹੈ । ” 
ਯਹੋਵਾਹ ਆਪਣੇ ਅਸੂਲਾਂ ਨੂੰ ਨਜ਼ਰਅੰਦਾਜ਼ ਕੀਤੇ ਬਿਨਾਂ ਮੌਤ ਦੀ ਸਜ਼ਾ ਨੂੰ ਕਿਵੇਂ ਹਟਾ ਸਕਦਾ ਸੀ ? 
ਇਸ ਦਾ ਜਵਾਬ ਸਾਨੂੰ ਯਿਸੂ ਦੇ ਇਨ੍ਹਾਂ ਸ਼ਬਦਾਂ ਤੋਂ ਮਿਲਦਾ ਹੈ : “ ਮਨੁੱਖ ਦਾ ਪੁੱਤਰ . . . 
ਬਹੁਤ ਸਾਰੇ ਲੋਕਾਂ ਦੀ ਰਿਹਾਈ ਦੀ ਕੀਮਤ ਦੇਣ ਲਈ ਆਪਣੀ ਜਾਨ ਕੁਰਬਾਨ ਕਰਨ ਆਇਆ ਹੈ । ” 
ਯਹੋਵਾਹ ਦੇ ਜੇਠੇ ਪੁੱਤਰ ਨੇ ਇਹ ਗੱਲ ਸਾਫ਼ ਕਰ ਦਿੱਤੀ ਸੀ ਕਿ ਉਸ ਨੇ ਇਸੇ ਕਰਕੇ ਮੁਕੰਮਲ ਇਨਸਾਨ ਦੇ ਰੂਪ ਵਿਚ ਧਰਤੀ ਉੱਤੇ ਜਨਮ ਲਿਆ ਸੀ ਤਾਂਕਿ ਉਹ ਰਿਹਾਈ ਦੀ ਕੀਮਤ ਦੇਵੇ । 
ਇਹ ਕੀਮਤ ਦੇਣ ਨਾਲ ਨਿਆਂ ਦੀ ਤੱਕੜੀ ਦੇ ਪੱਲੜੇ ਕਿਵੇਂ ਬਰਾਬਰ ਹੋਣੇ ਸਨ ? ​ — 1 ਤਿਮੋ . 
2 : 5 , 6 . 
ਰਿਹਾਈ ਦੀ ਕੀਮਤ ਕੀ ਸੀ ਜਿਸ ਨਾਲ ਨਿਆਂ ਦੀ ਤੱਕੜੀ ਦੇ ਪੱਲੜੇ ਬਰਾਬਰ ਹੋਏ ? 
ਜਿਵੇਂ ਪਾਪ ਕਰਨ ਤੋਂ ਪਹਿਲਾਂ ਆਦਮ ਕੋਲ ਹਮੇਸ਼ਾ ਜੀਉਣ ਦੀ ਉਮੀਦ ਸੀ , ਉਸੇ ਤਰ੍ਹਾਂ ਮੁਕੰਮਲ ਹੋਣ ਕਰਕੇ ਯਿਸੂ ਕੋਲ ਵੀ ਹਮੇਸ਼ਾ ਜੀਉਣ ਦੀ ਉਮੀਦ ਸੀ । 
ਯਹੋਵਾਹ ਦਾ ਮਕਸਦ ਸੀ ਕਿ ਸਾਰੀ ਧਰਤੀ ਆਦਮ ਦੇ ਮੁਕੰਮਲ ਬੱਚਿਆਂ ਨਾਲ ਭਰ ਜਾਵੇ । 
ਇਸ ਲਈ ਆਪਣੇ ਪਿਤਾ ਅਤੇ ਆਦਮ ਦੀ ਸੰਤਾਨ ਨਾਲ ਗਹਿਰਾ ਪਿਆਰ ਹੋਣ ਕਰਕੇ ਯਿਸੂ ਨੇ ਆਪਣੀ ਜ਼ਿੰਦਗੀ ਦੀ ਕੁਰਬਾਨੀ ਦਿੱਤੀ । 
ਜੀ ਹਾਂ , ਆਦਮ ਨੇ ਜੋ ਗੁਆਇਆ ਸੀ , ਉਸ ਨੂੰ ਵਾਪਸ ਲੈਣ ਲਈ ਯਿਸੂ ਨੇ ਪੂਰੀ ਕੀਮਤ ਅਦਾ ਕੀਤੀ । 
ਇਸ ਤੋਂ ਬਾਅਦ ਯਹੋਵਾਹ ਨੇ ਆਪਣੇ ਪੁੱਤਰ ਨੂੰ ਸਵਰਗੀ ਸਰੀਰ ਵਿਚ ਜੀਉਂਦਾ ਕੀਤਾ । 
ਯਿਸੂ ਨੇ ਮੁਕੰਮਲ ਜ਼ਿੰਦਗੀ ਦੇ ਬਦਲੇ ਵਿਚ ਮੁਕੰਮਲ ਜ਼ਿੰਦਗੀ ਦੇ ਕੇ ਯਹੋਵਾਹ ਦੇ ਨਿਆਂ ਦੀ ਤੱਕੜੀ ਦੇ ਪੱਲੜਿਆਂ ਨੂੰ ਬਰਾਬਰ ਕੀਤਾ । 
ਇਸ ਕਰਕੇ ਯਹੋਵਾਹ ਨੇ ਇਹ ਕੀਮਤ ਸਵੀਕਾਰ ਕੀਤੀ । 
ਇਸ ਨਾਲ ਆਦਮ ਦੀ ਸੰਤਾਨ ਲਈ ਹਮੇਸ਼ਾ ਦੀ ਜ਼ਿੰਦਗੀ ਪਾਉਣ ਦਾ ਰਾਹ ਖੁੱਲ੍ਹਿਆ । 
ਇਸ ਤਰ੍ਹਾਂ ਯਿਸੂ ਨੇ ਆਦਮ ਦੀ ਜਗ੍ਹਾ ਲੈ ਲਈ । 
ਪੌਲੁਸ ਸਮਝਾਉਂਦਾ ਹੈ : “ ਧਰਮ - ਗ੍ਰੰਥ ਵਿਚ ਤਾਂ ਇਹ ਵੀ ਲਿਖਿਆ ਗਿਆ ਹੈ : ‘ ਪਹਿਲਾ ਆਦਮ ਜੀਉਂਦਾ ਇਨਸਾਨ ਬਣਿਆ । ’ 
ਆਖ਼ਰੀ ਆਦਮ ਸਵਰਗੀ ਸਰੀਰ ਧਾਰ ਕੇ ਜੀਵਨ ਦੇਣ ਵਾਲਾ ਬਣਿਆ । ” ​ — 1 ਕੁਰਿੰ . 
15 : 45 . 
ਸਭ ਤੋਂ ਪਹਿਲਾਂ ਮਰਨ ਵਾਲੇ ਇਨਸਾਨ ਹਾਬਲ ਨੂੰ ਯਿਸੂ ਦੁਆਰਾ ਦਿੱਤੀ ਰਿਹਾਈ ਦੀ ਕੀਮਤ ਤੋਂ ਫ਼ਾਇਦਾ ਹੋਵੇਗਾ ( ਪੈਰਾ 13 ਦੇਖੋ ) 
“ ਆਖ਼ਰੀ ਆਦਮ ” ਮਰ ਚੁੱਕੇ ਲੋਕਾਂ ਲਈ ਕੀ ਕਰੇਗਾ ? 
ਉਹ ਸਮਾਂ ਜਲਦੀ ਹੀ ਆਵੇਗਾ ਜਦੋਂ “ ਆਖ਼ਰੀ ਆਦਮ ” ਇਨਸਾਨਾਂ ਨੂੰ ਹਮੇਸ਼ਾ ਦਾ ‘ ਜੀਵਨ ਦੇਵੇਗਾ । ’ 
ਆਦਮ ਦੀ ਜ਼ਿਆਦਾਤਰ ਸੰਤਾਨ ਪਹਿਲਾਂ ਹੀ ਮਰ ਚੁੱਕੀ ਹੈ । 
ਉਨ੍ਹਾਂ ਨੂੰ ਧਰਤੀ ਉੱਤੇ ਦੁਬਾਰਾ ਜੀਉਂਦਾ ਕੀਤਾ ਜਾਵੇਗਾ । ​ — ਯੂਹੰ . 
5 : 28 , 29 . 
ਯਹੋਵਾਹ ਨੇ ਆਦਮ ਤੋਂ ਵਿਰਸੇ ਵਿਚ ਮਿਲੀ ਨਾਮੁਕੰਮਲਤਾ ਨੂੰ ਖ਼ਤਮ ਕਰਨ ਦਾ ਕੀ ਪ੍ਰਬੰਧ ਕੀਤਾ ਹੈ ? 
ਮਨੁੱਖਜਾਤੀ ਨੂੰ ਵਿਰਸੇ ਵਿਚ ਮਿਲੀ ਨਾਮੁਕੰਮਲਤਾ ਤੋਂ ਕਿਵੇਂ ਛੁਟਕਾਰਾ ਦਿਵਾਇਆ ਜਾਵੇਗਾ ? 
ਯਹੋਵਾਹ ਨੇ ਇਕ ਸਰਕਾਰ ਦਾ ਪ੍ਰਬੰਧ ਕੀਤਾ ਹੈ ਜਿਸ ਦਾ ਰਾਜਾ “ ਆਖ਼ਰੀ ਆਦਮ ” ਹੈ ਅਤੇ ਉਸ ਨਾਲ ਰਾਜ ਕਰਨ ਲਈ ਮਨੁੱਖਜਾਤੀ ਵਿੱਚੋਂ ਕੁਝ ਇਨਸਾਨਾਂ ਨੂੰ ਚੁਣਿਆ ਗਿਆ ਹੈ । 
( ਪ੍ਰਕਾਸ਼ ਦੀ ਕਿਤਾਬ 5 : 9 , 10 ਪੜ੍ਹੋ । ) 
ਸਵਰਗ ਵਿਚ ਯਿਸੂ ਨਾਲ ਰਾਜ ਕਰਨ ਵਾਲੇ ਰਾਜਿਆਂ ਨੂੰ ਨਾਮੁਕੰਮਲ ਇਨਸਾਨਾਂ ਦੀਆਂ ਸਮੱਸਿਆਵਾਂ ਦੀ ਸਮਝ ਹੋਵੇਗੀ । 
ਹਜ਼ਾਰ ਸਾਲ ਦੌਰਾਨ ਇਕੱਠੇ ਰਾਜ ਕਰਦੇ ਹੋਏ ਉਹ ਧਰਤੀ ਉੱਤੇ ਰਹਿੰਦੇ ਇਨਸਾਨਾਂ ਦੀ ਮਦਦ ਕਰਨਗੇ ਤੇ ਉਨ੍ਹਾਂ ਦੀ ਨਾਮੁਕੰਮਲਤਾ ਦੂਰ ਕਰਨਗੇ ਜਿਸ ਤੋਂ ਉਹ ਆਪਣੇ ਆਪ ਪਿੱਛਾ ਨਹੀਂ ਛੁਡਾ ਸਕੇ । ​ — ਪ੍ਰਕਾ . 
20 : 6 . 
15 , 16 . 
( ੳ ) ਬਾਈਬਲ ਵਿਚ ਜ਼ਿਕਰ ਕੀਤੀ ਗਈ “ ਆਖ਼ਰੀ ਦੁਸ਼ਮਣ ਮੌਤ ” ਕੀ ਹੈ ਅਤੇ ਇਸ ਨੂੰ ਕਦੋਂ ਖ਼ਤਮ ਕੀਤਾ ਜਾਵੇਗਾ ? 
( ਅ ) 1 ਕੁਰਿੰਥੀਆਂ 15 : 28 ਮੁਤਾਬਕ ਯਿਸੂ ਕੀ ਕਰੇਗਾ ? 
ਆਦਮ ਦੀ ਅਣਆਗਿਆਕਾਰੀ ਕਰਕੇ ਇਨਸਾਨ ਦੇ ਜਿੰਨੇ ਵੀ ਦੁਸ਼ਮਣ ਬਣੇ , ਉਨ੍ਹਾਂ ਸਾਰਿਆਂ ਤੋਂ ਆਗਿਆਕਾਰ ਇਨਸਾਨਾਂ ਨੂੰ ਹਜ਼ਾਰ ਸਾਲ ਦਾ ਰਾਜ ਖ਼ਤਮ ਹੋਣ ਤਕ ਆਜ਼ਾਦ ਕਰ ਦਿੱਤਾ ਗਿਆ ਹੋਵੇਗਾ । 
ਬਾਈਬਲ ਦੱਸਦੀ ਹੈ : “ ਠੀਕ ਜਿਵੇਂ ਆਦਮ ਕਰਕੇ ਸਾਰੇ ਮਰਦੇ ਹਨ , ਉਸੇ ਤਰ੍ਹਾਂ ਮਸੀਹ ਕਰਕੇ ਸਾਰਿਆਂ ਨੂੰ ਜੀਉਂਦਾ ਕੀਤਾ ਜਾਵੇਗਾ । 
ਪਰ ਸਾਰਿਆਂ ਨੂੰ ਆਪੋ - ਆਪਣੀ ਵਾਰੀ ਸਿਰ : ਸਭ ਤੋਂ ਪਹਿਲਾਂ ਮਸੀਹ ਨੂੰ ਤੇ ਫਿਰ ਉਸ ਦੀ ਮੌਜੂਦਗੀ ਦੌਰਾਨ ਉਨ੍ਹਾਂ ਨੂੰ ਜਿਹੜੇ ਮਸੀਹ ਦੇ ਹਨ [ ਯਾਨੀ ਉਸ ਨਾਲ ਰਾਜ ਕਰਨ ਵਾਲਿਆਂ ਨੂੰ ] । 
ਅਖ਼ੀਰ ਵਿਚ , ਜਦੋਂ ਮਸੀਹ ਸਾਰੀਆਂ ਸਰਕਾਰਾਂ ਅਤੇ ਅਧਿਕਾਰ ਤੇ ਤਾਕਤ ਰੱਖਣ ਵਾਲਿਆਂ ਨੂੰ ਖ਼ਤਮ ਕਰ ਦੇਵੇਗਾ , ਤਾਂ ਉਹ ਆਪਣੇ ਪਿਤਾ ਪਰਮੇਸ਼ੁਰ ਨੂੰ ਰਾਜ ਵਾਪਸ ਸੌਂਪ ਦੇਵੇਗਾ । 
ਕਿਉਂਕਿ ਉਹ ਰਾਜੇ ਵਜੋਂ ਉਦੋਂ ਤਕ ਰਾਜ ਕਰੇਗਾ ਜਦੋਂ ਤਕ ਪਰਮੇਸ਼ੁਰ ਸਾਰੇ ਦੁਸ਼ਮਣਾਂ ਨੂੰ ਉਸ ਦੇ ਪੈਰਾਂ ਹੇਠ ਨਹੀਂ ਕਰ ਦਿੰਦਾ । 
ਅਤੇ ਆਖ਼ਰੀ ਦੁਸ਼ਮਣ ਮੌਤ ਨੂੰ ਵੀ ਖ਼ਤਮ ਕਰ ਦਿੱਤਾ ਜਾਵੇਗਾ । ” 
ਜੀ ਹਾਂ , ਆਦਮ ਦੁਆਰਾ ਆਈ ਮੌਤ ਨੂੰ ਹਮੇਸ਼ਾ ਲਈ ਖ਼ਤਮ ਕਰ ਦਿੱਤਾ ਜਾਵੇਗਾ । 
ਜਿਸ “ ਪੜਦੇ ” ਨੇ ਸਾਰੇ ਇਨਸਾਨਾਂ ਨੂੰ ਢੱਕਿਆ ਹੋਇਆ ਹੈ , ਉਸ “ ਪੜਦੇ ” ਨੂੰ ਹਮੇਸ਼ਾ ਲਈ ਹਟਾ ਦਿੱਤਾ ਜਾਵੇਗਾ । ​ — ਯਸਾ . 
25 : 7 , 8 . 
ਪੌਲੁਸ ਰਸੂਲ ਇਨ੍ਹਾਂ ਸ਼ਬਦਾਂ ਨਾਲ ਆਪਣੀ ਗੱਲ ਖ਼ਤਮ ਕਰਦਾ ਹੈ : “ ਸਾਰਾ ਕੁਝ ਪੁੱਤਰ ਦੇ ਅਧੀਨ ਹੋ ਜਾਣ ਤੋਂ ਬਾਅਦ ਪੁੱਤਰ ਆਪ ਵੀ ਪਰਮੇਸ਼ੁਰ ਦੇ ਅਧੀਨ ਹੋ ਜਾਵੇਗਾ ਜਿਸ ਨੇ ਪੁੱਤਰ ਦੇ ਅਧੀਨ ਸਾਰਾ ਕੁਝ ਕੀਤਾ ਹੈ ਤਾਂਕਿ ਪਰਮੇਸ਼ੁਰ ਹੀ ਸਾਰਿਆਂ ਦਾ ਰਾਜਾ ਹੋਵੇ । ” 
ਪੁੱਤਰ ਦੇ ਰਾਜ ਦਾ ਮਕਸਦ ਪੂਰਾ ਹੋ ਚੁੱਕਾ ਹੋਵੇਗਾ । 
ਫਿਰ ਉਹ ਖ਼ੁਸ਼ੀ - ਖ਼ੁਸ਼ੀ ਆਪਣਾ ਅਧਿਕਾਰ ਯਹੋਵਾਹ ਨੂੰ ਵਾਪਸ ਕਰ ਦੇਵੇਗਾ ਅਤੇ ਮੁਕੰਮਲ ਹੋ ਚੁੱਕੇ ਇਨਸਾਨਾਂ ਨੂੰ ਉਸ ਦੇ ਹਵਾਲੇ ਕਰ ਦੇਵੇਗਾ । 
ਸ਼ੈਤਾਨ ਦਾ ਕੀ ਅੰਜਾਮ ਹੋਵੇਗਾ ? 
ਸ਼ੈਤਾਨ ਦਾ ਕੀ ਹੋਵੇਗਾ ਜੋ ਸਾਰੇ ਇਨਸਾਨਾਂ ਦੇ ਦੁੱਖਾਂ ਦੀ ਜੜ੍ਹ ਹੈ ? 
ਪ੍ਰਕਾਸ਼ ਦੀ ਕਿਤਾਬ 20 : 7 - 15 ਵਿਚ ਇਸ ਦਾ ਜਵਾਬ ਦਿੱਤਾ ਗਿਆ ਹੈ । 
ਆਖ਼ਰੀ ਪਰੀਖਿਆ ਵਿਚ ਸ਼ੈਤਾਨ ਨੂੰ ਮੁਕੰਮਲ ਇਨਸਾਨਾਂ ਨੂੰ ਗੁਮਰਾਹ ਕਰਨ ਦਾ ਮੌਕਾ ਦਿੱਤਾ ਜਾਵੇਗਾ । 
ਫਿਰ ਸ਼ੈਤਾਨ ਤੇ ਉਸ ਦੇ ਪਿੱਛੇ ਲੱਗੇ ਸਾਰੇ ਇਨਸਾਨਾਂ ਨੂੰ ਹਮੇਸ਼ਾ ਲਈ ਖ਼ਤਮ ਕਰ ਦਿੱਤਾ ਜਾਵੇਗਾ । 
ਇਸ ਨੂੰ ਬਾਈਬਲ ਵਿਚ “ ਦੂਸਰੀ ਮੌਤ ” ਕਿਹਾ ਗਿਆ ਹੈ । 
“ ਦੂਸਰੀ ਮੌਤ ” ਨੂੰ ਕਦੀ ਖ਼ਤਮ ਨਹੀਂ ਕੀਤਾ ਜਾਵੇਗਾ ਕਿਉਂਕਿ ਜਿਹੜੇ ਲੋਕ ਇਹ ਮੌਤ ਮਰਨਗੇ , ਉਨ੍ਹਾਂ ਨੂੰ ਦੁਬਾਰਾ ਜੀਉਂਦਾ ਨਹੀਂ ਕੀਤਾ ਜਾਵੇਗਾ । 
ਪਰ ਆਪਣੇ ਸਿਰਜਣਹਾਰ ਨਾਲ ਪਿਆਰ ਕਰਨ ਵਾਲੇ ਅਤੇ ਉਸ ਦੀ ਸੇਵਾ ਕਰਨ ਵਾਲੇ ਇਨਸਾਨਾਂ ਨੂੰ “ ਦੂਸਰੀ ਮੌਤ ” ਤੋਂ ਡਰਨ ਦੀ ਕੋਈ ਲੋੜ ਨਹੀਂ ਹੈ । 
ਯਹੋਵਾਹ ਨੇ ਆਦਮ ਨੂੰ ਜੋ ਕੰਮ ਦਿੱਤਾ ਸੀ , ਉਹ ਕਿਵੇਂ ਪੂਰਾ ਹੋਵੇਗਾ ? 
ਫਿਰ ਸਾਰੇ ਇਨਸਾਨ ਮੁਕੰਮਲ ਹੋਣਗੇ ਤੇ ਯਹੋਵਾਹ ਉਨ੍ਹਾਂ ਨੂੰ ਹਮੇਸ਼ਾ ਦੀ ਜ਼ਿੰਦਗੀ ਦੇਵੇਗਾ । 
ਇਨਸਾਨ ਦੀਆਂ ਖ਼ੁਸ਼ੀਆਂ ਦੇ ਸਾਰੇ ਦੁਸ਼ਮਣ ਖ਼ਤਮ ਹੋ ਚੁੱਕੇ ਹੋਣਗੇ । 
ਆਦਮ ਨੂੰ ਜੋ ਕੰਮ ਦਿੱਤਾ ਗਿਆ ਸੀ , ਉਹ ਉਸ ਤੋਂ ਬਿਨਾਂ ਪੂਰਾ ਹੋ ਜਾਵੇਗਾ । 
ਧਰਤੀ ਉਸ ਦੇ ਬੱਚਿਆਂ ਨਾਲ ਭਰੀ ਹੋਵੇਗੀ ਜੋ ਖ਼ੁਸ਼ੀ - ਖ਼ੁਸ਼ੀ ਧਰਤੀ ਦੀ ਅਤੇ ਇਸ ਉੱਤੇ ਸਾਰੇ ਜੀਵ - ਜੰਤੂਆਂ ਦੀ ਦੇਖ - ਭਾਲ ਕਰਨਗੇ । 
ਯਹੋਵਾਹ ਨੇ ਆਖ਼ਰੀ ਦੁਸ਼ਮਣ ਮੌਤ ਨੂੰ ਖ਼ਤਮ ਕਰਨ ਲਈ ਜੋ ਵੀ ਕੀਤਾ ਹੈ , ਆਓ ਆਪਾਂ ਕਦੀ ਵੀ ਉਸ ਦੀ ਕਦਰ ਕਰਨੀ ਨਾ ਛੱਡੀਏ । 
ਸਾਇੰਸਦਾਨਾਂ ਨੇ ਦੱਸਣ ਦੀ ਕੋਸ਼ਿਸ਼ ਕੀਤੀ ਹੈ ਕਿ ਇਨਸਾਨ ਕਿਉਂ ਬੁੱਢਾ ਹੋ ਕੇ ਮਰ ਜਾਂਦਾ ਹੈ । 
ਉਨ੍ਹਾਂ ਦੀਆਂ ਕੋਸ਼ਿਸ਼ਾਂ ਬਾਰੇ ਇਨਸਾਈਟ ਔਨ ਦ ਸਕ੍ਰਿਪਚਰਸ ਵਿਚ ਕਿਹਾ ਗਿਆ ਹੈ : “ ਉਹ ਇਸ ਗੱਲ ਨੂੰ ਨਜ਼ਰਅੰਦਾਜ਼ ਕਰਦੇ ਹਨ ਕਿ ਸਿਰਜਣਹਾਰ ਨੇ ਆਪ ਪਹਿਲੇ ਇਨਸਾਨੀ ਜੋੜੇ ਨੂੰ ਮੌਤ ਦੀ ਸਜ਼ਾ ਸੁਣਾਈ ਸੀ ਅਤੇ ਉਹ ਜਿਸ ਤਰੀਕੇ ਨਾਲ ਇਨਸਾਨਾਂ ਨੂੰ ਇਹ ਸਜ਼ਾ ਦਿੰਦਾ ਹੈ , ਉਸ ਨੂੰ ਪੂਰੀ ਤਰ੍ਹਾਂ ਸਮਝਣਾ ਉਨ੍ਹਾਂ ਦੇ ਵੱਸ ਤੋਂ ਬਾਹਰ ਹੈ । ” ​ — ਖੰਡ 2 , ਸਫ਼ਾ 247 . 

ਕੁਦਰਤੀ ਆਫ਼ਤਾਂ ​ — ਕੀ ਇਹ ਰੱਬ ਦੀ ਰਜ਼ਾ ਹੈ ? 
ਲੋਕੀ ਕੀ ਕਹਿੰਦੇ ਹਨ : “ ਰੱਬ ਤੋਂ ਬਿਨਾਂ ਤਾਂ ਪੱਤਾ ਨਹੀਂ ਹਿਲਦਾ ਅਤੇ ਉਹੀ ਕੁਦਰਤੀ ਆਫ਼ਤਾਂ ਲਿਆਉਂਦਾ ਹੈ । 
ਇਸ ਕਰਕੇ ਉਹ ਬੇਰਹਿਮ ਹੀ ਹੋਣਾ । ” 
ਬਾਈਬਲ ਕੀ ਕਹਿੰਦੀ ਹੈ : “ ਸਾਰੀ ਦੁਨੀਆਂ ਉਸ ਦੁਸ਼ਟ ਦੇ ਵੱਸ ਵਿਚ ਹੈ । ” 
ਇਹ “ ਦੁਸ਼ਟ ” ਕੌਣ ਹੈ ? 
ਬਾਈਬਲ ਉਸ ਨੂੰ ਸ਼ੈਤਾਨ ਕਹਿੰਦੀ ਹੈ । 
ਕੀ ਇਹ ਮੰਨਣਾ ਔਖਾ ਹੈ ? 
ਇਸ ਬਾਰੇ ਸੋਚੋ : ਦੁਨੀਆਂ ਸ਼ੈਤਾਨ ਦੇ ਕੰਟ੍ਰੋਲ ਵਿਚ ਹੈ । 
ਇਸ ਕਰਕੇ ਉਹ ਦੁਨੀਆਂ ਦੇ ਲੋਕਾਂ ਨੂੰ ਖ਼ੁਦਗਰਜ਼ ਤੇ ਲਾਲਚੀ ਬਣਾਉਂਦਾ ਹੈ ਅਤੇ ਲੋਕ ਉਸ ਵਾਂਗ ਆਉਣ ਵਾਲੇ ਕੱਲ੍ਹ ਬਾਰੇ ਨਹੀਂ ਸੋਚਦੇ । 
ਅਜਿਹੇ ਰਵੱਈਏ ਕਰਕੇ ਇਨਸਾਨ ਧਰਤੀ ਦੇ ਵਾਤਾਵਰਣ ਨੂੰ ਖ਼ਰਾਬ ਕਰੀ ਜਾ ਰਿਹਾ ਹੈ । 
ਬਹੁਤ ਸਾਰੇ ਮਾਹਰ ਕਹਿੰਦੇ ਹਨ ਕਿ ਵਾਤਾਵਰਣ ਦੇ ਖ਼ਰਾਬ ਹੋਣ ਕਰਕੇ ਕੁਦਰਤੀ ਆਫ਼ਤਾਂ ਆ ਸਕਦੀਆਂ ਹਨ , ਇਨ੍ਹਾਂ ਵਿਚ ਵਾਧਾ ਹੋ ਸਕਦਾ ਹੈ ਜਾਂ ਇਨ੍ਹਾਂ ਦਾ ਲੋਕਾਂ ਉੱਤੇ ਹੋਰ ਬੁਰਾ ਅਸਰ ਪੈ ਸਕਦਾ ਹੈ । 
ਤਾਂ ਫਿਰ ਪਰਮੇਸ਼ੁਰ ਨੇ ਸ਼ੈਤਾਨ ਨੂੰ ਖੁੱਲ੍ਹੀ ਛੁੱਟੀ ਕਿਉਂ ਦਿੱਤੀ ਹੈ ? 
ਇਨਸਾਨ ਦੇ ਇਤਿਹਾਸ ਦੇ ਸ਼ੁਰੂ ਵਿਚ ਜਾ ਕੇ ਹੀ ਸਾਨੂੰ ਇਸ ਦਾ ਜਵਾਬ ਮਿਲਦਾ ਹੈ । 
ਉਦੋਂ ਸਾਡੇ ਪਹਿਲੇ ਮਾਂ - ਬਾਪ ਨੇ ਪਰਮੇਸ਼ੁਰ ਤੋਂ ਮੂੰਹ ਮੋੜ ਲਿਆ ਸੀ ਅਤੇ ਅੱਜ ਤਕ ਵੀ ਲੋਕ ਆਮ ਕਰਕੇ ਉਨ੍ਹਾਂ ਦੀ ਰੀਸ ਕਰਦੇ ਆਏ ਹਨ । 
ਪਰਮੇਸ਼ੁਰ ਦੀ ਹਕੂਮਤ ਨੂੰ ਠੁਕਰਾ ਕੇ ਇਨਸਾਨ ਪਰਮੇਸ਼ੁਰ ਦੇ ਦੁਸ਼ਮਣ ਦੇ ਹੱਥ ਵਿਚ ਆ ਗਏ । 
ਇਸੇ ਲਈ ਯਿਸੂ ਨੇ ਸ਼ੈਤਾਨ ਨੂੰ “ ਇਸ ਦੁਨੀਆਂ ਦਾ ਹਾਕਮ ” ਕਿਹਾ ਸੀ । 
ਕੀ ਸ਼ੈਤਾਨ ਦਾ ਰਾਜ ਹਮੇਸ਼ਾ ਹੀ ਚੱਲਦਾ ਰਹੇਗਾ ? 
ਬਿਲਕੁਲ ਨਹੀਂ ! 
ਸ਼ੈਤਾਨ ਵੱਲੋਂ ਲਿਆਂਦੀਆਂ ਦੁੱਖ - ਤਕਲੀਫ਼ਾਂ ਦੇਖ ਕੇ ਯਹੋਵਾਹ * ਅੱਖਾਂ ਮੀਟੀ ਨਹੀਂ ਬੈਠਾ । 
ਉਹ ਲੋਕਾਂ ਦੇ ਦੁੱਖ ਦੇਖ ਕੇ ਦੁਖੀ ਹੁੰਦਾ ਹੈ । 
ਮਿਸਾਲ ਲਈ , ਜਦੋਂ ਵੀ ਇਜ਼ਰਾਈਲੀਆਂ ਉੱਤੇ ਮੁਸੀਬਤਾਂ ਦਾ ਪਹਾੜ ਟੁੱਟਿਆ , ਤਾਂ ਰੱਬ ਬਾਰੇ ਬਾਈਬਲ ਕਹਿੰਦੀ ਹੈ : “ ਓਹਨਾਂ ਦੇ ਸਭ ਦੁਖਾਂ ਵਿੱਚ ਉਹ ਦੁਖੀ ਹੋਇਆ । ” 
( ਯਸਾਯਾਹ 63 : 9 ) ਸਾਡਾ ਦਇਆਵਾਨ ਪਰਮੇਸ਼ੁਰ ਜਲਦੀ ਹੀ ਸ਼ੈਤਾਨ ਦੀ ਬੇਰਹਿਮ ਦੁਨੀਆਂ ਦਾ ਨਾਮੋ - ਨਿਸ਼ਾਨ ਮਿਟਾਵੇਗਾ ! 
ਉਸ ਨੇ ਆਪਣੇ ਪੁੱਤਰ ਯਿਸੂ ਮਸੀਹ ਨੂੰ ਰਾਜਾ ਬਣਾਇਆ ਹੈ ਜੋ ਨਿਆਂ ਅਤੇ ਧਰਮ ਨਾਲ ਹਮੇਸ਼ਾ ਰਾਜ ਕਰੇਗਾ । 
ਤੁਹਾਡੇ ਉੱਤੇ ਇਸ ਗੱਲ ਦਾ ਅਸਰ : ਭਾਵੇਂ ਕਿ ਸ਼ੈਤਾਨ ਦੇ ਕੰਟ੍ਰੋਲ ਵਿਚ ਇਹ ਦੁਨੀਆਂ ਲੋਕਾਂ ਨੂੰ ਕੁਦਰਤੀ ਆਫ਼ਤਾਂ ਤੋਂ ਨਹੀਂ ਬਚਾ ਸਕੀ , ਪਰ ਯਿਸੂ ਮਸੀਹ ਆਪਣੇ ਰਾਜ ਦੁਆਰਾ ਸਾਨੂੰ ਜ਼ਰੂਰ ਬਚਾਵੇਗਾ । 
ਇਕ ਵਾਰ ਯਿਸੂ ਨੇ ਆਪਣੇ ਚੇਲਿਆਂ ਨੂੰ ਵੱਡੇ ਤੂਫ਼ਾਨ ਤੋਂ ਬਚਾਇਆ ਸੀ । 
ਬਾਈਬਲ ਕਹਿੰਦੀ ਹੈ : “ ਉਸ ਨੇ ਹਨੇਰੀ ਨੂੰ ਝਿੜਕਿਆ ਅਤੇ ਝੀਲ ਨੂੰ ਕਿਹਾ : ‘ ਚੁੱਪ ! 
ਸ਼ਾਂਤ ਹੋ ਜਾ ! ’ 
ਅਤੇ ਹਨੇਰੀ ਰੁਕ ਗਈ ਅਤੇ ਸਭ ਕੁਝ ਸ਼ਾਂਤ ਹੋ ਗਿਆ । ” 
ਚੇਲਿਆਂ ਨੇ ਕਿਹਾ : “ ‘ ਇਹ ਕੌਣ ਹੈ ? 
ਇੱਥੋਂ ਤਕ ਕਿ ਹਨੇਰੀ ਅਤੇ ਝੀਲ ਵੀ ਇਸ ਦਾ ਕਹਿਣਾ ਮੰਨਦੀਆਂ ਹਨ । ’ ” 
ਇਸ ਘਟਨਾ ਤੋਂ ਸਾਨੂੰ ਭਰੋਸਾ ਮਿਲਦਾ ਹੈ ਕਿ ਆਪਣੇ ਰਾਜ ਦੌਰਾਨ ਯਿਸੂ ਆਪਣੇ ਲੋਕਾਂ ਨੂੰ ਬਚਾਵੇਗਾ । ​ — ਦਾਨੀਏਲ 7 : 13 , 14 . ( w13 - E 05 / 01 ) 
[ ਫੁਟਨੋਟ ] 
ਬਾਈਬਲ ਵਿਚ ਰੱਬ ਦਾ ਨਾਂ ਯਹੋਵਾਹ ਦੱਸਿਆ ਗਿਆ ਹੈ । 
[ ਸਫ਼ਾ 4 ਉੱਤੇ ਤਸਵੀਰ ] 
ਰੱਬ ਨੇ ਆਪਣੇ ਪੁੱਤਰ ਨੂੰ ਕੁਦਰਤੀ ਆਫ਼ਤਾਂ ਨੂੰ ਖ਼ਤਮ ਕਰਨ ਦੀ ਤਾਕਤ ਦਿੱਤੀ ਹੈ 

ਮਸੀਹੀ ਬਜ਼ੁਰਗ — ​ ‘ ਸਾਡੀ ਖ਼ੁਸ਼ੀ ਲਈ ਕੰਮ ਕਰਦੇ ਹਨ ’ 
“ ਅਸੀਂ ਤੁਹਾਡੀ ਖ਼ੁਸ਼ੀ ਲਈ ਤੁਹਾਡੇ ਨਾਲ ਕੰਮ ਕਰਨ ਵਾਲੇ ਹਾਂ । ” — 2 ਕੁਰਿੰ . 
1 : 24 . 
ਇਨ੍ਹਾਂ ਸਵਾਲਾਂ ਦੇ ਜਵਾਬ ਦਿਓ : 
ਪੌਲੁਸ ਨੇ ਆਪਣੇ ਭੈਣਾਂ - ਭਰਾਵਾਂ ਨੂੰ ਨਿਹਚਾ ਦੇ ਸੰਬੰਧ ਵਿਚ ਹੁਕਮ ਕਿਉਂ ਨਹੀਂ ਦਿੱਤਾ , ਸਗੋਂ ਉਨ੍ਹਾਂ ਦੀ ਖ਼ੁਸ਼ੀ ਲਈ ਕੰਮ ਕਿਵੇਂ ਕੀਤਾ ? 
ਬਜ਼ੁਰਗ ਕਿਨ੍ਹਾਂ ਤਰੀਕਿਆਂ ਨਾਲ ਆਪਣੇ ਭੈਣਾਂ - ਭਰਾਵਾਂ ਦੀ ਖ਼ੁਸ਼ੀ ਵਿਚ ਵਾਧਾ ਕਰਦੇ ਹਨ ? 
ਅਸੀਂ ਸਾਰੇ ਮੰਡਲੀ ਦੀ ਖ਼ੁਸ਼ੀ ਵਿਚ ਵਾਧਾ ਕਿਵੇਂ ਕਰ ਸਕਦੇ ਹਾਂ ? 
ਕੁਰਿੰਥੁਸ ਦੇ ਭੈਣਾਂ - ਭਰਾਵਾਂ ਕਰਕੇ ਪੌਲੁਸ ਨੂੰ ਕਿਉਂ ਖ਼ੁਸ਼ੀ ਹੋਈ ਸੀ ? 
ਇਹ ਗੱਲ ਸੰਨ 55 ਈਸਵੀ ਦੀ ਹੈ । 
ਪੌਲੁਸ ਰਸੂਲ ਸਮੁੰਦਰ ਕੰਢੇ ਵੱਸੇ ਤ੍ਰੋਆਸ ਸ਼ਹਿਰ ਵਿਚ ਸੀ , ਪਰ ਉਸ ਨੂੰ ਕੁਰਿੰਥੁਸ ਦੇ ਭੈਣਾਂ - ਭਰਾਵਾਂ ਦੀ ਚਿੰਤਾ ਸੀ । 
ਉਸੇ ਸਾਲ ਕੁਝ ਸਮਾਂ ਪਹਿਲਾਂ ਉਸ ਨੂੰ ਇਹ ਸੁਣ ਕੇ ਦੁੱਖ ਹੋਇਆ ਸੀ ਕਿ ਕੁਰਿੰਥੁਸ ਦੇ ਭੈਣਾਂ - ਭਰਾਵਾਂ ਵਿਚ ਝਗੜੇ ਹੋ ਰਹੇ ਸਨ । 
ਪੌਲੁਸ ਉਨ੍ਹਾਂ ਨੂੰ ਆਪਣੇ ਬੱਚਿਆਂ ਵਾਂਗ ਪਿਆਰ ਕਰਦਾ ਸੀ । 
ਇਸ ਲਈ ਉਸ ਨੇ ਉਨ੍ਹਾਂ ਨੂੰ ਸੁਧਾਰਨ ਲਈ ਇਕ ਚਿੱਠੀ ਲਿਖੀ । 
ਪੌਲੁਸ ਨੇ ਆਪਣੇ ਸਾਥੀ ਤੀਤੁਸ ਨੂੰ ਵੀ ਉਨ੍ਹਾਂ ਕੋਲ ਘੱਲਿਆ ਸੀ ਤੇ ਕਿਹਾ ਸੀ ਕਿ ਉਹ ਤ੍ਰੋਆਸ ਆ ਕੇ ਉਨ੍ਹਾਂ ਦੀ ਖ਼ਬਰ ਦੇਵੇ । 
ਹੁਣ ਪੌਲੁਸ ਤ੍ਰੋਆਸ ਵਿਚ ਤੀਤੁਸ ਦੀ ਉਡੀਕ ਕਰ ਰਿਹਾ ਸੀ ਅਤੇ ਉਨ੍ਹਾਂ ਦਾ ਹਾਲ - ਚਾਲ ਜਾਣਨ ਲਈ ਉਤਾਵਲਾ ਸੀ । 
ਪਰ ਤੀਤੁਸ ਦੇ ਉੱਥੇ ਨਾ ਆਉਣ ਕਰਕੇ ਪੌਲੁਸ ਨੂੰ ਬੜੀ ਨਿਰਾਸ਼ਾ ਹੋਈ । 
ਪੌਲੁਸ ਨੇ ਕੀ ਕੀਤਾ ? 
ਉਹ ਉੱਥੋਂ ਸਮੁੰਦਰੀ ਜਹਾਜ਼ ਵਿਚ ਬੈਠ ਕੇ ਮਕਦੂਨੀਆ ਚਲਾ ਗਿਆ ਅਤੇ ਉੱਥੇ ਉਸ ਨੂੰ ਤੀਤੁਸ ਨੂੰ ਮਿਲ ਕੇ ਖ਼ੁਸ਼ੀ ਹੋਈ । 
ਤੀਤੁਸ ਨੇ ਉਸ ਨੂੰ ਦੱਸਿਆ ਕਿ ਕੁਰਿੰਥੁਸ ਦੇ ਭੈਣਾਂ - ਭਰਾਵਾਂ ਨੇ ਉਸ ਦੀ ਚਿੱਠੀ ਵਿਚ ਦਿੱਤੀ ਸਲਾਹ ਨੂੰ ਮੰਨਿਆ ਅਤੇ ਉਹ ਉਸ ਨੂੰ ਮਿਲਣ ਲਈ ਤਰਸ ਰਹੇ ਸਨ । 
ਜਦੋਂ ਪੌਲੁਸ ਨੇ ਇਹ ਚੰਗੀ ਖ਼ਬਰ ਸੁਣੀ , ਤਾਂ ਉਸ ਨੂੰ “ ਹੋਰ ਵੀ ਖ਼ੁਸ਼ੀ ਹੋਈ । ” — 2 ਕੁਰਿੰ . 
2 : 12 , 13 ; 7 : 5 - 9 . 
( ੳ ) ਪੌਲੁਸ ਨੇ ਕੁਰਿੰਥੁਸ ਦੇ ਮਸੀਹੀਆਂ ਨੂੰ ਨਿਹਚਾ ਅਤੇ ਖ਼ੁਸ਼ੀ ਬਾਰੇ ਕੀ ਲਿਖਿਆ ਸੀ ? 
( ਅ ) ਅਸੀਂ ਕਿਨ੍ਹਾਂ ਸਵਾਲਾਂ ’ ਤੇ ਗੌਰ ਕਰਾਂਗੇ ? 
ਫਿਰ ਛੇਤੀ ਪੌਲੁਸ ਨੇ ਕੁਰਿੰਥੁਸ ਦੇ ਮਸੀਹੀਆਂ ਨੂੰ ਦੂਜੀ ਚਿੱਠੀ ਲਿਖੀ । 
ਉਸ ਨੇ ਉਨ੍ਹਾਂ ਨੂੰ ਦੱਸਿਆ : “ ਇਹ ਨਹੀਂ ਹੈ ਕਿ ਅਸੀਂ ਤੁਹਾਡੀ ਨਿਹਚਾ ਦੇ ਸੰਬੰਧ ਵਿਚ ਤੁਹਾਡੇ ਉੱਤੇ ਹੁਕਮ ਚਲਾਉਣ ਵਾਲੇ ਹਾਂ , ਸਗੋਂ ਅਸੀਂ ਤੁਹਾਡੀ ਖ਼ੁਸ਼ੀ ਲਈ ਤੁਹਾਡੇ ਨਾਲ ਕੰਮ ਕਰਨ ਵਾਲੇ ਹਾਂ , ਕਿਉਂਕਿ ਤੁਸੀਂ ਆਪਣੀ ਨਿਹਚਾ ਕਰਕੇ ਹੀ ਮਜ਼ਬੂਤੀ ਨਾਲ ਖੜ੍ਹੇ ਹੋ । ” 
ਪੌਲੁਸ ਦੇ ਕਹਿਣ ਦਾ ਕੀ ਮਤਲਬ ਸੀ ? 
ਅੱਜ ਮਸੀਹੀ ਬਜ਼ੁਰਗਾਂ ਨੂੰ ਇਨ੍ਹਾਂ ਸ਼ਬਦਾਂ ਤੋਂ ਕੀ ਫ਼ਾਇਦਾ ਹੁੰਦਾ ਹੈ ? 
ਸਾਡੀ ਨਿਹਚਾ ਅਤੇ ਖ਼ੁਸ਼ੀ 
( ੳ ) ਪੌਲੁਸ ਦੇ ਇਹ ਕਹਿਣ ਦਾ ਕੀ ਮਤਲਬ ਸੀ : “ ਤੁਸੀਂ ਆਪਣੀ ਨਿਹਚਾ ਕਰਕੇ ਹੀ ਮਜ਼ਬੂਤੀ ਨਾਲ ਖੜ੍ਹੇ ਹੋ ” ? 
( ਅ ) ਅੱਜ ਬਜ਼ੁਰਗ ਪੌਲੁਸ ਦੀ ਮਿਸਾਲ ਉੱਤੇ ਕਿਵੇਂ ਚੱਲਦੇ ਹਨ ? 
ਪੌਲੁਸ ਨੇ ਨਿਹਚਾ ਅਤੇ ਖ਼ੁਸ਼ੀ ਦਾ ਜ਼ਿਕਰ ਕੀਤਾ ਜੋ ਯਹੋਵਾਹ ਦੀ ਭਗਤੀ ਕਰਨ ਲਈ ਜ਼ਰੂਰੀ ਹਨ । 
ਉਸ ਨੇ ਨਿਹਚਾ ਬਾਰੇ ਲਿਖਿਆ ਸੀ : “ ਇਹ ਨਹੀਂ ਹੈ ਕਿ ਅਸੀਂ ਤੁਹਾਡੀ ਨਿਹਚਾ ਦੇ ਸੰਬੰਧ ਵਿਚ ਤੁਹਾਡੇ ਉੱਤੇ ਹੁਕਮ ਚਲਾਉਣ ਵਾਲੇ ਹਾਂ , . . . 
ਕਿਉਂਕਿ ਤੁਸੀਂ ਆਪਣੀ ਨਿਹਚਾ ਕਰਕੇ ਹੀ ਮਜ਼ਬੂਤੀ ਨਾਲ ਖੜ੍ਹੇ ਹੋ । ” 
ਇਹ ਸ਼ਬਦ ਕਹਿ ਕੇ ਪੌਲੁਸ ਨੇ ਮੰਨਿਆ ਕਿ ਕੁਰਿੰਥੁਸ ਦੇ ਭੈਣ - ਭਰਾ ਉਸ ਕਰਕੇ ਜਾਂ ਕਿਸੇ ਹੋਰ ਇਨਸਾਨ ਕਰਕੇ ਨਹੀਂ , ਸਗੋਂ ਪਰਮੇਸ਼ੁਰ ਉੱਤੇ ਆਪ ਨਿਹਚਾ ਰੱਖਣ ਕਰਕੇ ਮਜ਼ਬੂਤ ਖੜ੍ਹੇ ਸਨ । 
ਇਸ ਲਈ ਪੌਲੁਸ ਨੇ ਆਪਣੇ ਭੈਣਾਂ - ਭਰਾਵਾਂ ਨੂੰ ਉਨ੍ਹਾਂ ਦੀ ਨਿਹਚਾ ਦੇ ਸੰਬੰਧ ਵਿਚ ਕੋਈ ਹੁਕਮ ਦੇਣ ਦੀ ਲੋੜ ਨਹੀਂ ਸਮਝੀ ਅਤੇ ਨਾ ਹੀ ਉਹ ਕੋਈ ਹੁਕਮ ਦੇਣਾ ਚਾਹੁੰਦਾ ਸੀ । 
ਉਸ ਨੂੰ ਭਰੋਸਾ ਸੀ ਕਿ ਉਹ ਪੂਰੀ ਨਿਹਚਾ ਨਾਲ ਚੱਲ ਕੇ ਸਹੀ ਕੰਮ ਕਰ ਰਹੇ ਸਨ । 
ਅੱਜ ਬਜ਼ੁਰਗ ਵੀ ਪੌਲੁਸ ਵਾਂਗ ਭਰੋਸਾ ਰੱਖਦੇ ਹਨ ਕਿ ਉਨ੍ਹਾਂ ਦੇ ਭੈਣ - ਭਰਾ ਨਿਹਚਾ ਅਤੇ ਸਾਫ਼ਦਿਲੀ ਨਾਲ ਪਰਮੇਸ਼ੁਰ ਦੀ ਸੇਵਾ ਕਰਦੇ ਹਨ । 
ਉਹ ਮੰਡਲੀ ਲਈ ਨਿਯਮ ਜਾਂ ਕਾਨੂੰਨ ਨਹੀਂ ਬਣਾਉਂਦੇ । 
ਇਸ ਦੀ ਬਜਾਇ , ਉਹ ਬਾਈਬਲ ਵਿਚ ਦਿੱਤੇ ਅਸੂਲਾਂ ਅਤੇ ਯਹੋਵਾਹ ਦੇ ਸੰਗਠਨ ਦੁਆਰਾ ਦਿੱਤੀ ਸਲਾਹ ਵਰਤ ਕੇ ਭੈਣਾਂ - ਭਰਾਵਾਂ ਦੀ ਸਹੀ ਫ਼ੈਸਲੇ ਕਰਨ ਵਿਚ ਮਦਦ ਕਰਦੇ ਹਨ । 
ਉਹ ਵੀ ਨਿਹਚਾ ਦੇ ਸੰਬੰਧ ਵਿਚ ਆਪਣੇ ਭੈਣਾਂ - ਭਰਾਵਾਂ ਨੂੰ ਹੁਕਮ ਨਹੀਂ ਦਿੰਦੇ । — 1 ਪਤ . 
5 : 2 , 3 . 
( ੳ ) ਪੌਲੁਸ ਦੇ ਇਹ ਕਹਿਣ ਦਾ ਕੀ ਮਤਲਬ ਸੀ : “ ਅਸੀਂ ਤੁਹਾਡੀ ਖ਼ੁਸ਼ੀ ਲਈ ਤੁਹਾਡੇ ਨਾਲ ਕੰਮ ਕਰਨ ਵਾਲੇ ਹਾਂ ” ? 
( ਅ ) ਅੱਜ ਬਜ਼ੁਰਗ ਪੌਲੁਸ ਵਰਗਾ ਰਵੱਈਆ ਕਿਵੇਂ ਰੱਖਦੇ ਹਨ ? 
ਪੌਲੁਸ ਨੇ ਇਹ ਵੀ ਕਿਹਾ ਸੀ : “ ਅਸੀਂ ਤੁਹਾਡੀ ਖ਼ੁਸ਼ੀ ਲਈ ਤੁਹਾਡੇ ਨਾਲ ਕੰਮ ਕਰਨ ਵਾਲੇ ਹਾਂ । ” 
ਇੱਥੇ ਪੌਲੁਸ ਆਪਣੀ ਅਤੇ ਆਪਣੇ ਸਾਥੀਆਂ ਦੀ ਗੱਲ ਕਰ ਰਿਹਾ ਸੀ । 
ਕੁਰਿੰਥੀਆਂ ਨੂੰ ਲਿਖੀ ਆਪਣੀ ਦੂਜੀ ਚਿੱਠੀ ਵਿਚ ਉਸ ਨੇ ਉਨ੍ਹਾਂ ਨੂੰ ਆਪਣੇ ਦੋ ਸਾਥੀਆਂ ਬਾਰੇ ਯਾਦ ਕਰਾਇਆ ਸੀ : ‘ ਮੈਂ , ਸਿਲਵਾਨੁਸ ਤੇ ਤਿਮੋਥਿਉਸ ਨੇ ਯਿਸੂ ਦਾ ਤੁਹਾਨੂੰ ਪ੍ਰਚਾਰ ਕੀਤਾ ਸੀ । ’ 
ਪੌਲੁਸ ਨੇ ਆਪਣੀਆਂ ਚਿੱਠੀਆਂ ਵਿਚ ਹਮੇਸ਼ਾ ਆਪਣੇ ਸਾਥੀਆਂ ਦਾ ਜ਼ਿਕਰ ਕੀਤਾ ਜਿਵੇਂ ਅਪੁੱਲੋਸ , ਅਕੂਲਾ , ਪਰਿਸਕਾ , ਤਿਮੋਥਿਉਸ ਅਤੇ ਤੀਤੁਸ । 
ਇਸ ਲਈ ਜਦੋਂ ਪੌਲੁਸ ਨੇ ਕਿਹਾ ਕਿ “ ਅਸੀਂ ਤੁਹਾਡੀ ਖ਼ੁਸ਼ੀ ਲਈ ਤੁਹਾਡੇ ਨਾਲ ਕੰਮ ਕਰਨ ਵਾਲੇ ਹਾਂ , ” ਤਾਂ ਉਸ ਨੇ ਕੁਰਿੰਥੁਸ ਦੇ ਮਸੀਹੀਆਂ ਨੂੰ ਭਰੋਸਾ ਦਿਵਾਇਆ ਕਿ ਉਹ ਅਤੇ ਉਸ ਦੇ ਸਾਥੀ ਉਨ੍ਹਾਂ ਦੀ ਖ਼ੁਸ਼ੀ ਵਿਚ ਵਾਧਾ ਕਰਨ ਦਾ ਪੂਰਾ ਜਤਨ ਕਰਦੇ ਸਨ । 
ਅੱਜ ਵੀ ਬਜ਼ੁਰਗ ਇਹੀ ਕਰਨਾ ਚਾਹੁੰਦੇ ਹਨ । 
ਉਹ ਆਪਣੇ ਭੈਣਾਂ - ਭਰਾਵਾਂ ਦੀ ਮਦਦ ਕਰਦੇ ਹਨ ਤਾਂਕਿ ਉਹ ਖ਼ੁਸ਼ੀ ਨਾਲ ਯਹੋਵਾਹ ਦੀ ਸੇਵਾ ਕਰ ਸਕਣ । — ਜ਼ਬੂ . 
100 : 2 ; ਫ਼ਿਲਿ . 
1 : 25 . 
ਅਸੀਂ ਕਿਹੜੇ ਸਵਾਲ ਦੇ ਜਵਾਬ ਉੱਤੇ ਗੌਰ ਕਰਾਂਗੇ ਅਤੇ ਸਾਨੂੰ ਕੀ ਸੋਚਣਾ ਚਾਹੀਦਾ ਹੈ ? 
ਹਾਲ ਹੀ ਵਿਚ ਦੁਨੀਆਂ ਦੇ ਕਈ ਦੇਸ਼ਾਂ ਦੇ ਜੋਸ਼ੀਲੇ ਭੈਣਾਂ - ਭਰਾਵਾਂ ਨੂੰ ਇਹ ਸਵਾਲ ਪੁੱਛਿਆ ਗਿਆ , “ ਬਜ਼ੁਰਗਾਂ ਦੀਆਂ ਕਿਹੜੀਆਂ ਗੱਲਾਂ ਅਤੇ ਕੰਮਾਂ ਕਰਕੇ ਤੁਹਾਡੀ ਖ਼ੁਸ਼ੀ ਵਧੀ ਹੈ ? ” 
ਇਨ੍ਹਾਂ ਭੈਣਾਂ - ਭਰਾਵਾਂ ਦੇ ਜਵਾਬ ’ ਤੇ ਗੌਰ ਕਰਦਿਆਂ ਸੋਚੋ ਕਿ ਤੁਸੀਂ ਇਸ ਸਵਾਲ ਦਾ ਕੀ ਜਵਾਬ ਦਿੰਦੇ । 
ਇਸ ਤੋਂ ਇਲਾਵਾ , ਸਾਨੂੰ ਸਾਰਿਆਂ ਨੂੰ ਸੋਚਣਾ ਚਾਹੀਦਾ ਹੈ ਕਿ ਅਸੀਂ ਆਪਣੀ ਮੰਡਲੀ ਦੇ ਭੈਣਾਂ - ਭਰਾਵਾਂ ਦੀ ਖ਼ੁਸ਼ੀ ਕਿਵੇਂ ਵਧਾ ਸਕਦੇ ਹਾਂ । 
* 
“ ਸਾਡੀ ਪਿਆਰੀ ਭੈਣ ਪਰਸੀਸ ਨੂੰ ਨਮਸਕਾਰ ” 
6 , 7 . 
( ੳ ) ਦਾਊਦ , ਅਲੀਹੂ ਅਤੇ ਯਿਸੂ ਦੀ ਮਿਸਾਲ ’ ਤੇ ਬਜ਼ੁਰਗ ਕਿਵੇਂ ਚੱਲ ਸਕਦੇ ਹਨ ? 
( ਅ ) ਭੈਣਾਂ - ਭਰਾਵਾਂ ਦੇ ਨਾਂ ਯਾਦ ਰੱਖਣ ਨਾਲ ਉਨ੍ਹਾਂ ਦੀ ਖ਼ੁਸ਼ੀ ਵਿਚ ਵਾਧਾ ਕਿਉਂ ਹੁੰਦਾ ਹੈ ? 
ਬਹੁਤ ਸਾਰੇ ਭੈਣ - ਭਰਾ ਕਹਿੰਦੇ ਹਨ ਕਿ ਜਦੋਂ ਬਜ਼ੁਰਗ ਉਨ੍ਹਾਂ ਦਾ ਖ਼ਿਆਲ ਰੱਖਦੇ ਹਨ ਅਤੇ ਉਨ੍ਹਾਂ ਵਿਚ ਦਿਲਚਸਪੀ ਲੈਂਦੇ ਹਨ , ਤਾਂ ਉਨ੍ਹਾਂ ਨੂੰ ਖ਼ੁਸ਼ੀ ਹੁੰਦੀ ਹੈ । 
ਇਸ ਲਈ ਜ਼ਰੂਰੀ ਹੈ ਕਿ ਬਜ਼ੁਰਗ ਮੰਡਲੀ ਦੇ ਭੈਣਾਂ - ਭਰਾਵਾਂ ਦੇ ਨਾਂ ਯਾਦ ਰੱਖਣ । 
ਉਹ ਦਾਊਦ , ਅਲੀਹੂ ਅਤੇ ਯਿਸੂ ਦੀ ਮਿਸਾਲ ’ ਤੇ ਗੌਰ ਕਰ ਸਕਦੇ ਹਨ । 
( 2 ਸਮੂਏਲ 9 : 6 ; ਅੱਯੂਬ 33 : 1 ; ਲੂਕਾ 19 : 5 ਪੜ੍ਹੋ । ) 
ਯਹੋਵਾਹ ਦੇ ਇਨ੍ਹਾਂ ਸੇਵਕਾਂ ਨੂੰ ਉਨ੍ਹਾਂ ਵਿਅਕਤੀਆਂ ਦੇ ਨਾਂ ਪਤਾ ਸਨ ਜਿਨ੍ਹਾਂ ਨਾਲ ਉਹ ਗੱਲ ਕਰ ਰਹੇ ਸਨ । 
ਉਨ੍ਹਾਂ ਨੇ ਗੱਲ ਕਰਨ ਵੇਲੇ ਉਨ੍ਹਾਂ ਵਿਅਕਤੀਆਂ ਦੇ ਨਾਂ ਲਏ । 
ਪੌਲੁਸ ਵੀ ਜਾਣਦਾ ਸੀ ਕਿ ਆਪਣੇ ਭੈਣਾਂ - ਭਰਾਵਾਂ ਦੇ ਨਾਂ ਯਾਦ ਰੱਖਣੇ ਤੇ ਵਰਤਣੇ ਕਿੰਨੇ ਜ਼ਰੂਰੀ ਹਨ । 
ਉਸ ਨੇ ਆਪਣੀ ਇਕ ਚਿੱਠੀ ਦੇ ਅਖ਼ੀਰ ਵਿਚ 25 ਤੋਂ ਜ਼ਿਆਦਾ ਭੈਣਾਂ - ਭਰਾਵਾਂ ਦੇ ਨਾਂ ਲੈ ਕੇ ਉਨ੍ਹਾਂ ਨੂੰ ਨਮਸਕਾਰ ਕਹੀ । 
ਉਨ੍ਹਾਂ ਵਿਚ ਪਰਸੀਸ ਨਾਂ ਦੀ ਭੈਣ ਵੀ ਸੀ ਜਿਸ ਬਾਰੇ ਪੌਲੁਸ ਨੇ ਕਿਹਾ : “ ਸਾਡੀ ਪਿਆਰੀ ਭੈਣ ਪਰਸੀਸ ਨੂੰ ਨਮਸਕਾਰ । ” — ਰੋਮੀ . 
16 : 3 - 15 . 
ਕੁਝ ਬਜ਼ੁਰਗਾਂ ਲਈ ਨਾਂ ਯਾਦ ਰੱਖਣੇ ਬਹੁਤ ਔਖੇ ਹੁੰਦੇ ਹਨ । 
ਫਿਰ ਵੀ ਉਹ ਨਾਂ ਯਾਦ ਰੱਖਣ ਦੀ ਪੂਰੀ ਕੋਸ਼ਿਸ਼ ਕਰ ਕੇ ਦਿਖਾਉਂਦੇ ਹਨ ਕਿ ਉਨ੍ਹਾਂ ਨੂੰ ਆਪਣੇ ਭੈਣਾਂ - ਭਰਾਵਾਂ ਦੀ ਪਰਵਾਹ ਹੈ । 
( ਕੂਚ 33 : 17 ) ਭੈਣਾਂ - ਭਰਾਵਾਂ ਨੂੰ ਉਦੋਂ ਜ਼ਿਆਦਾ ਖ਼ੁਸ਼ੀ ਹੁੰਦੀ ਹੈ ਜਦੋਂ ਬਜ਼ੁਰਗ ਪਹਿਰਾਬੁਰਜ ਅਧਿਐਨ ਕਰਾਉਣ ਜਾਂ ਹੋਰ ਭਾਗ ਪੇਸ਼ ਕਰਨ ਵੇਲੇ ਉਨ੍ਹਾਂ ਦੇ ਨਾਂ ਲੈ ਕੇ ਉਨ੍ਹਾਂ ਨੂੰ ਟਿੱਪਣੀਆਂ ਕਰਨ ਲਈ ਕਹਿੰਦੇ ਹਨ । — ਹੋਰ ਜਾਣਕਾਰੀ ਲਈ ਯੂਹੰਨਾ 10 : 3 ਦੇਖੋ । 
‘ ਉਸ ਨੇ ਪ੍ਰਭੂ ਦੀ ਸੇਵਾ ਕਰਨ ਲਈ ਬਹੁਤ ਮਿਹਨਤ ਕੀਤੀ ਹੈ ’ 
ਪੌਲੁਸ ਕਿਹੜੇ ਇਕ ਅਹਿਮ ਤਰੀਕੇ ਨਾਲ ਯਹੋਵਾਹ ਅਤੇ ਯਿਸੂ ਦੀ ਮਿਸਾਲ ਉੱਤੇ ਚੱਲਿਆ ਸੀ ? 
ਪੌਲੁਸ ਨੇ ਦੂਸਰਿਆਂ ਵਿਚ ਦਿਲਚਸਪੀ ਦਿਖਾਉਂਦੇ ਹੋਏ ਉਨ੍ਹਾਂ ਦੀ ਸੱਚੇ ਦਿਲੋਂ ਤਾਰੀਫ਼ ਵੀ ਕੀਤੀ । 
ਇਸ ਤਰ੍ਹਾਂ ਕਰ ਕੇ ਉਸ ਨੇ ਆਪਣੇ ਭੈਣਾਂ - ਭਰਾਵਾਂ ਨੂੰ ਖ਼ੁਸ਼ੀ ਦਿੱਤੀ । 
ਉਸ ਨੇ ਆਪਣੀ ਦੂਜੀ ਚਿੱਠੀ ਵਿਚ ਕੁਰਿੰਥੁਸ ਦੇ ਭੈਣਾਂ - ਭਰਾਵਾਂ ਨੂੰ ਕਿਹਾ ਸੀ : “ ਮੈਨੂੰ ਤੁਹਾਡੇ ਉੱਤੇ ਮਾਣ ਹੈ । ” 
ਇਨ੍ਹਾਂ ਸ਼ਬਦਾਂ ਤੋਂ ਉਨ੍ਹਾਂ ਭੈਣਾਂ - ਭਰਾਵਾਂ ਨੂੰ ਕਿੰਨੀ ਖ਼ੁਸ਼ੀ ਮਿਲੀ ਹੋਣੀ । 
ਪੌਲੁਸ ਨੇ ਹੋਰ ਮੰਡਲੀਆਂ ਦੀ ਵੀ ਤਾਰੀਫ਼ ਕੀਤੀ ਸੀ । 
ਰੋਮ ਦੀ ਮੰਡਲੀ ਨੂੰ ਲਿਖੀ ਚਿੱਠੀ ਵਿਚ ਪਰਸੀਸ ਦਾ ਜ਼ਿਕਰ ਕਰਨ ਤੋਂ ਬਾਅਦ ਉਸ ਨੇ ਕਿਹਾ : ‘ ਉਸ ਨੇ ਪ੍ਰਭੂ ਦੀ ਸੇਵਾ ਕਰਨ ਲਈ ਬਹੁਤ ਮਿਹਨਤ ਕੀਤੀ ਹੈ । ’ 
ਉਸ ਵਫ਼ਾਦਾਰ ਭੈਣ ਨੂੰ ਇਹ ਸੁਣ ਕੇ ਕਿੰਨਾ ਹੌਸਲਾ ਮਿਲਿਆ ਹੋਣਾ ! 
ਪੌਲੁਸ ਨੇ ਯਹੋਵਾਹ ਅਤੇ ਯਿਸੂ ਦੀ ਮਿਸਾਲ ਉੱਤੇ ਚੱਲਦੇ ਹੋਏ ਦੂਸਰਿਆਂ ਦੀ ਤਾਰੀਫ਼ ਕੀਤੀ । — ਮਰਕੁਸ 1 : 9 - 11 ; ਯੂਹੰਨਾ 1 : 47 ਪੜ੍ਹੋ ; ਪ੍ਰਕਾ . 
2 : 2 , 13 , 19 . 
ਜਦੋਂ ਸਾਰੇ ਇਕ - ਦੂਜੇ ਦੀ ਤਾਰੀਫ਼ ਕਰਦੇ ਹਨ , ਤਾਂ ਇਸ ਨਾਲ ਭੈਣਾਂ - ਭਰਾਵਾਂ ਦੀ ਖ਼ੁਸ਼ੀ ਵਿਚ ਵਾਧਾ ਕਿਵੇਂ ਹੁੰਦਾ ਹੈ ? 
ਅੱਜ ਬਜ਼ੁਰਗ ਵੀ ਆਪਣੇ ਭੈਣਾਂ - ਭਰਾਵਾਂ ਦੀ ਤਾਰੀਫ਼ ਕਰਨ ਦੀ ਅਹਿਮੀਅਤ ਸਮਝਦੇ ਹਨ । 
( ਕਹਾ . 
3 : 27 ; 15 : 23 ) ਆਪਣੇ ਭੈਣਾਂ - ਭਰਾਵਾਂ ਦੀ ਤਾਰੀਫ਼ ਕਰ ਕੇ ਬਜ਼ੁਰਗ ਦਿਖਾਉਂਦੇ ਹਨ ਕਿ ਉਹ ਉਨ੍ਹਾਂ ਦੀ ਪਰਵਾਹ ਕਰਦੇ ਹਨ ਅਤੇ ਉਨ੍ਹਾਂ ਦੇ ਕੰਮ ਦੀ ਕਦਰ ਕਰਦੇ ਹਨ । 
ਨਾਲੇ ਬਜ਼ੁਰਗਾਂ ਦੇ ਮੂੰਹੋਂ ਆਪਣੀ ਤਾਰੀਫ਼ ਵਿਚ ਪਿਆਰ ਭਰੇ ਸ਼ਬਦ ਸੁਣ ਕੇ ਭੈਣਾਂ - ਭਰਾਵਾਂ ਨੂੰ ਚੰਗਾ ਲੱਗੇਗਾ । 
ਇਕ 55 ਕੁ ਸਾਲਾਂ ਦੀ ਭੈਣ ਨੇ ਕਿਹਾ : “ ਕੰਮ ’ ਤੇ ਕਦੀ ਕੋਈ ਮੇਰੀ ਤਾਰੀਫ਼ ਨਹੀਂ ਕਰਦਾ । 
ਕੋਈ ਕਿਸੇ ਦੀ ਪਰਵਾਹ ਨਹੀਂ ਕਰਦਾ ਤੇ ਸਾਰਿਆਂ ਵਿਚ ਮੁਕਾਬਲੇਬਾਜ਼ੀ ਰਹਿੰਦੀ ਹੈ । 
ਇਸ ਲਈ ਜਦੋਂ ਕੋਈ ਬਜ਼ੁਰਗ ਕਿਸੇ ਗੱਲੋਂ ਮੇਰੀ ਤਾਰੀਫ਼ ਕਰਦਾ ਹੈ , ਤਾਂ ਮੈਨੂੰ ਬਹੁਤ ਚੰਗਾ ਲੱਗਦਾ ਹੈ ਤੇ ਮੈਨੂੰ ਹੌਸਲਾ ਮਿਲਦਾ ਹੈ । 
ਮੈਨੂੰ ਮਹਿਸੂਸ ਹੁੰਦਾ ਹੈ ਕਿ ਯਹੋਵਾਹ ਮੈਨੂੰ ਪਿਆਰ ਕਰਦਾ ਹੈ । ” 
ਇਕ ਭਰਾ ਇਕੱਲਾ ਆਪਣੇ ਦੋ ਬੱਚਿਆਂ ਦਾ ਪਾਲਣ - ਪੋਸ਼ਣ ਕਰਦਾ ਹੈ । 
ਉਹ ਵੀ ਇਸੇ ਤਰ੍ਹਾਂ ਮਹਿਸੂਸ ਕਰਦਾ ਹੈ । 
ਇਕ ਬਜ਼ੁਰਗ ਨੇ ਹਾਲ ਹੀ ਵਿਚ ਉਸ ਦੀ ਤਾਰੀਫ਼ ਕੀਤੀ । 
ਇਸ ਦਾ ਭਰਾ ’ ਤੇ ਕੀ ਅਸਰ ਪਿਆ ? 
ਉਹ ਕਹਿੰਦਾ ਹੈ : “ ਉਸ ਬਜ਼ੁਰਗ ਦੀਆਂ ਗੱਲਾਂ ਨਾਲ ਮੇਰਾ ਬਹੁਤ ਹੌਸਲਾ ਵਧਿਆ । ” 
ਬਜ਼ੁਰਗ ਆਪਣੇ ਭੈਣਾਂ - ਭਰਾਵਾਂ ਦੀ ਦਿਲੋਂ ਤਾਰੀਫ਼ ਕਰ ਕੇ ਉਨ੍ਹਾਂ ਨੂੰ ਹਿੰਮਤ ਅਤੇ ਖ਼ੁਸ਼ੀ ਦੇ ਸਕਦੇ ਹਨ । 
ਇਸ ਨਾਲ ਭੈਣਾਂ - ਭਰਾਵਾਂ ਨੂੰ ਜ਼ਿੰਦਗੀ ਦੇ ਰਾਹ ਉੱਤੇ ਚੱਲਣ ਦੀ ਤਾਕਤ ਮਿਲਦੀ ਹੈ ਅਤੇ ਉਹ ‘ ਥੱਕਦੇ ਨਹੀਂ ਹਨ । ’ — ਯਸਾ . 
40 : 31 . 
“ ਪਰਮੇਸ਼ੁਰ ਦੀ ਮੰਡਲੀ ਦੀ ਦੇਖ - ਭਾਲ ਕਰੋ ” 
10 , 11 . 
( ੳ ) ਨਹਮਯਾਹ ਦੀ ਮਿਸਾਲ ਉੱਤੇ ਬਜ਼ੁਰਗ ਕਿਵੇਂ ਚੱਲ ਸਕਦੇ ਹਨ ? 
( ਅ ) ਕਿਸੇ ਭੈਣ ਜਾਂ ਭਰਾ ਨੂੰ ਮਿਲਣ ਜਾਣ ਤੋਂ ਪਹਿਲਾਂ ਇਕ ਬਜ਼ੁਰਗ ਨੂੰ ਕੀ ਕਰਨਾ ਚਾਹੀਦਾ ਹੈ ? 
ਬਜ਼ੁਰਗ ਕਿਹੜੇ ਇਕ ਖ਼ਾਸ ਤਰੀਕੇ ਨਾਲ ਆਪਣੇ ਭੈਣਾਂ - ਭਰਾਵਾਂ ਵਿਚ ਦਿਲਚਸਪੀ ਲੈਂਦੇ ਹਨ ਅਤੇ ਮੰਡਲੀ ਦੀ ਖ਼ੁਸ਼ੀ ਵਿਚ ਵਾਧਾ ਕਰਦੇ ਹਨ ? 
ਜਿਨ੍ਹਾਂ ਨੂੰ ਹੌਸਲੇ ਦੀ ਲੋੜ ਹੈ , ਉਨ੍ਹਾਂ ਦੀ ਮਦਦ ਕਰਨ ਲਈ ਪਹਿਲ ਕਰ ਕੇ । 
( ਰਸੂਲਾਂ ਦੇ ਕੰਮ 20 : 28 ਪੜ੍ਹੋ । ) 
ਇਸ ਤਰ੍ਹਾਂ ਕਰ ਕੇ ਬਜ਼ੁਰਗ ਪੁਰਾਣੇ ਸਮੇਂ ਦੇ ਵਫ਼ਾਦਾਰ ਬਜ਼ੁਰਗਾਂ ਦੀ ਰੀਸ ਕਰਦੇ ਹਨ । 
ਮਿਸਾਲ ਲਈ , ਧਿਆਨ ਦਿਓ ਕਿ ਵਫ਼ਾਦਾਰ ਨਿਗਾਹਬਾਨ ਨਹਮਯਾਹ ਨੇ ਕੀ ਕੀਤਾ ਸੀ ਜਦੋਂ ਉਸ ਨੇ ਦੇਖਿਆ ਕਿ ਉਸ ਦੇ ਕੁਝ ਯਹੂਦੀ ਭਰਾਵਾਂ ਦੀ ਨਿਹਚਾ ਕਮਜ਼ੋਰ ਹੋ ਗਈ ਸੀ । 
ਬਾਈਬਲ ਵਿਚ ਦੱਸਿਆ ਹੈ ਕਿ ਉਸ ਨੇ ਤੁਰੰਤ ਜਾ ਕੇ ਉਨ੍ਹਾਂ ਨੂੰ ਹੌਸਲਾ ਦਿੱਤਾ । 
( ਨਹ . 
4 : 14 ) ਅੱਜ ਬਜ਼ੁਰਗ ਵੀ ਇਸ ਤਰ੍ਹਾਂ ਕਰਨਾ ਚਾਹੁੰਦੇ ਹਨ । 
ਉਹ ਪਹਿਲ ਕਰ ਕੇ ਆਪਣੇ ਭੈਣਾਂ - ਭਰਾਵਾਂ ਦੀ ਨਿਹਚਾ ਮਜ਼ਬੂਤ ਕਰਨ ਵਿਚ ਮਦਦ ਕਰਦੇ ਹਨ । 
ਜੇ ਹਾਲਾਤ ਇਜਾਜ਼ਤ ਦੇਣ , ਤਾਂ ਉਹ ਆਪਣੇ ਭੈਣਾਂ - ਭਰਾਵਾਂ ਨੂੰ ਹੌਸਲਾ ਦੇਣ ਲਈ ਉਨ੍ਹਾਂ ਦੇ ਘਰ ਜਾਂਦੇ ਹਨ । 
ਉਹ ‘ ਪਰਮੇਸ਼ੁਰ ਨਾਲ ਉਨ੍ਹਾਂ ਦਾ ਰਿਸ਼ਤਾ ਮਜ਼ਬੂਤ ਕਰਨ ਲਈ ਆਪਣੀਆਂ ਗੱਲਾਂ ਨਾਲ ਉਨ੍ਹਾਂ ਦਾ ਹੌਸਲਾ ਵਧਾਉਂਦੇ ਹਨ । ’ 
ਇਸ ਤਰ੍ਹਾਂ ਕਰਨ ਵਿਚ ਕਿਹੜੀ ਗੱਲ ਬਜ਼ੁਰਗਾਂ ਦੀ ਮਦਦ ਕਰੇਗੀ ? 
ਕਿਸੇ ਨੂੰ ਮਿਲਣ ਜਾਣ ਤੋਂ ਪਹਿਲਾਂ ਬਜ਼ੁਰਗ ਸਮਾਂ ਕੱਢ ਕੇ ਉਸ ਭੈਣ ਜਾਂ ਭਰਾ ਬਾਰੇ ਸੋਚਦਾ ਹੈ । 
ਉਸ ਨੂੰ ਕਿਹੜੀਆਂ ਸਮੱਸਿਆਵਾਂ ਦਾ ਸਾਮ੍ਹਣਾ ਕਰਨਾ ਪੈ ਰਿਹਾ ਹੈ ? 
ਕਿਹੜੀਆਂ ਗੱਲਾਂ ਤੋਂ ਉਸ ਨੂੰ ਹੌਸਲਾ ਮਿਲ ਸਕਦਾ ਹੈ ? 
ਉਸ ਦੇ ਹਾਲਾਤਾਂ ਨੂੰ ਦੇਖਦੇ ਹੋਏ ਬਾਈਬਲ ਦੀ ਕਿਹੜੀ ਆਇਤ ਜਾਂ ਬਾਈਬਲ ਵਿੱਚੋਂ ਕਿਹੜੇ ਵਿਅਕਤੀ ਦੀ ਉਦਾਹਰਣ ਦਿੱਤੀ ਜਾ ਸਕਦੀ ਹੈ ? 
ਇਨ੍ਹਾਂ ਸਾਰੀਆਂ ਗੱਲਾਂ ਬਾਰੇ ਸੋਚ ਕੇ ਉਹ ਉਸ ਨੂੰ ਆਪਣੀਆਂ ਗੱਲਾਂ ਨਾਲ ਹੌਸਲਾ ਦੇ ਸਕੇਗਾ , ਨਾ ਕਿ ਉਹ ਇੱਧਰ - ਉੱਧਰ ਦੀਆਂ ਗੱਲਾਂ ਮਾਰੇਗਾ । 
ਉਹ ਉਸ ਭੈਣ ਜਾਂ ਭਰਾ ਨੂੰ ਵੀ ਗੱਲ ਕਰਨ ਦੇਵੇਗਾ ਅਤੇ ਉਸ ਦੀ ਗੱਲ ਧਿਆਨ ਨਾਲ ਸੁਣੇਗਾ । 
ਇਕ ਭੈਣ ਨੇ ਕਿਹਾ : “ ਇਹ ਦੇਖ ਕੇ ਕਿੰਨਾ ਚੰਗਾ ਲੱਗਦਾ ਹੈ ਕਿ ਬਜ਼ੁਰਗ ਧਿਆਨ ਨਾਲ ਤੁਹਾਡੀ ਗੱਲ ਸੁਣਦੇ ਹਨ । ” — ਲੂਕਾ 8 : 18 . 
ਮੰਡਲੀ ਵਿਚ ਕਿਨ੍ਹਾਂ ਨੂੰ ਹੌਸਲੇ ਦੀ ਲੋੜ ਹੈ ਅਤੇ ਕਿਉਂ ? 
ਬਜ਼ੁਰਗਾਂ ਦੀ ਮਦਦ ਤੋਂ ਕਿਨ੍ਹਾਂ ਨੂੰ ਫ਼ਾਇਦਾ ਹੋਵੇਗਾ ? 
ਪੌਲੁਸ ਨੇ ਬਜ਼ੁਰਗਾਂ ਨੂੰ ਕਿਹਾ ਸੀ ਕਿ ਉਹ ‘ ਪਰਮੇਸ਼ੁਰ ਦੀਆਂ ਸਾਰੀਆਂ ਭੇਡਾਂ ਦਾ ਧਿਆਨ ਰੱਖਣ । ’ 
ਸੋ ਮੰਡਲੀ ਦੇ ਸਾਰੇ ਮੈਂਬਰਾਂ ਨੂੰ ਹੌਸਲੇ ਦੀ ਲੋੜ ਹੈ , ਉਨ੍ਹਾਂ ਪਬਲੀਸ਼ਰਾਂ ਤੇ ਪਾਇਨੀਅਰਾਂ ਨੂੰ ਵੀ ਜਿਹੜੇ ਕਈ ਸਾਲਾਂ ਤੋਂ ਵਫ਼ਾਦਾਰੀ ਨਾਲ ਪ੍ਰਚਾਰ ਦਾ ਕੰਮ ਕਰ ਰਹੇ ਹਨ । 
ਉਨ੍ਹਾਂ ਨੂੰ ਹੌਸਲੇ ਦੀ ਕਿਉਂ ਲੋੜ ਹੈ ? 
ਕਿਉਂਕਿ ਕਈ ਵਾਰ ਨਿਹਚਾ ਵਿਚ ਪੱਕੇ ਮਸੀਹੀ ਵੀ ਇਸ ਬੁਰੀ ਦੁਨੀਆਂ ਦੇ ਮਾੜੇ ਅਸਰਾਂ ਨਾਲ ਲੜਦੇ - ਲੜਦੇ ਥੱਕ ਜਾਂਦੇ ਹਨ । 
ਇਸ ਸੰਬੰਧੀ ਆਓ ਆਪਾਂ ਰਾਜਾ ਦਾਊਦ ਦੀ ਜ਼ਿੰਦਗੀ ਦੀ ਇਕ ਘਟਨਾ ’ ਤੇ ਗੌਰ ਕਰ ਕੇ ਦੇਖੀਏ ਕਿ ਪਰਮੇਸ਼ੁਰ ਦੇ ਮਜ਼ਬੂਤ ਸੇਵਕ ਨੂੰ ਵੀ ਕਈ ਵਾਰ ਕਿਸੇ ਭੈਣ - ਭਰਾ ਦੀ ਮਦਦ ਦੀ ਲੋੜ ਪੈਂਦੀ ਹੈ । 
“ ਅਬੀਸ਼ਈ ਨੇ ਠੀਕ ਸਮੇਂ ਤੇ ” ਮਦਦ ਕੀਤੀ 
( ੳ ) ਇਸ਼ਬੀ - ਬਨੋਬ ਨੇ ਕਦੋਂ ਦਾਊਦ ਨੂੰ ਜਾਨੋਂ ਮਾਰਨ ਦੀ ਕੋਸ਼ਿਸ਼ ਕੀਤੀ ਸੀ ? 
( ਅ ) ਅਬੀਸ਼ਈ ਨੇ ਦਾਊਦ ਦੀ ਜਾਨ ਕਿਵੇਂ ਬਚਾਈ ਸੀ ? 
ਰਾਜਾ ਚੁਣੇ ਜਾਣ ਤੋਂ ਜਲਦੀ ਬਾਅਦ ਨੌਜਵਾਨ ਦਾਊਦ ਦਾ ਟਾਕਰਾ ਗੋਲਿਅਥ ਨਾਂ ਦੇ ਦੈਂਤ ਨਾਲ ਹੋਇਆ । 
ਉਸ ਵੇਲੇ ਬਹਾਦਰ ਦਾਊਦ ਨੇ ਉਸ ਦੈਂਤ ਨੂੰ ਮਾਰ ਮੁਕਾਇਆ । 
( 1 ਸਮੂ . 
17 : 4 , 48 - 51 ; 1 ਇਤ . 
20 : 5 , 8 ) ਕਈ ਸਾਲਾਂ ਬਾਅਦ ਫਲਿਸਤੀਆਂ ਨਾਲ ਲੜਦੇ ਵੇਲੇ ਦਾਊਦ ਦਾ ਇਕ ਹੋਰ ਦੈਂਤ ਇਸ਼ਬੀ - ਬਨੋਬ ਨਾਲ ਟਾਕਰਾ ਹੋਇਆ । 
( 2 ਸਮੂ . 
21 : 16 ) ਪਰ ਉਸ ਵੇਲੇ ਦਾਊਦ ਨੇ ਉਸ ਦੈਂਤ ਹੱਥੋਂ ਮਰ ਜਾਣਾ ਸੀ । 
ਇਸ ਕਰਕੇ ਨਹੀਂ ਕਿ ਉਹ ਡਰ ਗਿਆ ਸੀ , ਪਰ ਉਸ ਵਿਚ ਲੜਨ ਦੀ ਤਾਕਤ ਨਹੀਂ ਰਹੀ ਸੀ । 
ਬਾਈਬਲ ਵਿਚ ਦੱਸਿਆ ਹੈ : ‘ ਦਾਊਦ ਥੱਕ ਗਿਆ । ’ 
ਜਦੋਂ ਇਸ਼ਬੀ - ਬਨੋਬ ਨੇ ਦੇਖਿਆ ਕਿ ਦਾਊਦ ਥੱਕ ਗਿਆ ਸੀ , ਤਾਂ ਉਸ ਨੇ ਦਾਊਦ ਉੱਤੇ ਹਮਲਾ ਕਰ ਕੇ ਉਸ ਨੂੰ ਮਾਰਨ ਦੀ ਕੋਸ਼ਿਸ਼ ਕੀਤੀ । 
ਪਰ ਉਸ ਦੇ ਇਸ ਤਰ੍ਹਾਂ ਕਰਨ ਤੋਂ ਪਹਿਲਾਂ ਹੀ “ ਸਰੂਯਾਹ ਦੇ ਪੁੱਤਰ ਅਬੀਸ਼ਈ ਨੇ ਠੀਕ ਸਮੇਂ ਤੇ ਉਸ ਦੈਂਤ ਉੱਤੇ ਹੱਲਾ ਬੋਲ ਕੇ ਉਸ ਨੂੰ ਮਾਰ ਦਿੱਤਾ । ” 
( 2 ਸਮੂ . 
21 : 15 - 17 , CL ) ਦਾਊਦ ਕਿੰਨਾ ਸ਼ੁਕਰਗੁਜ਼ਾਰ ਹੋਣਾ ਕਿ ਅਬੀਸ਼ਈ ਨੇ ਉਸ ਦਾ ਧਿਆਨ ਰੱਖਿਆ ਅਤੇ ਤੁਰੰਤ ਆ ਕੇ ਉਸ ਦੀ ਜਾਨ ਬਚਾਈ ! 
ਅਸੀਂ ਇਸ ਘਟਨਾ ਤੋਂ ਕੀ ਸਿੱਖ ਸਕਦੇ ਹਾਂ ? 
( ੳ ) ਅਸੀਂ ਪਹਾੜ ਜਿੱਡੀਆਂ ਮੁਸ਼ਕਲਾਂ ਦਾ ਸਾਮ੍ਹਣਾ ਕਿਵੇਂ ਕਰਦੇ ਹਾਂ ? 
( ਅ ) ਬਜ਼ੁਰਗ ਦੂਸਰਿਆਂ ਨੂੰ ਹੌਸਲਾ ਦੇਣ ਲਈ ਕੀ ਕਰ ਸਕਦੇ ਹਨ ? 
ਇਕ ਉਦਾਹਰਣ ਦਿਓ । 
ਦੁਨੀਆਂ ਭਰ ਵਿਚ ਸ਼ੈਤਾਨ ਅਤੇ ਉਸ ਦੇ ਲੋਕ ਯਹੋਵਾਹ ਦੇ ਗਵਾਹਾਂ ਲਈ ਰੁਕਾਵਟਾਂ ਖੜ੍ਹੀਆਂ ਕਰਦੇ ਹਨ । 
ਪਰ ਇਸ ਦੇ ਬਾਵਜੂਦ ਗਵਾਹ ਪ੍ਰਚਾਰ ਦਾ ਕੰਮ ਕਰਦੇ ਰਹਿੰਦੇ ਹਨ । 
ਕਈਆਂ ਨੂੰ ਪਹਾੜ ਜਿੱਡੀਆਂ ਮੁਸ਼ਕਲਾਂ ਦਾ ਸਾਮ੍ਹਣਾ ਕਰਨਾ ਪੈਂਦਾ ਹੈ , ਪਰ ਯਹੋਵਾਹ ਉੱਤੇ ਭਰੋਸਾ ਰੱਖ ਕੇ ਉਹ ਉਨ੍ਹਾਂ ਨੂੰ ਪਾਰ ਕਰਦੇ ਹਨ । 
ਪਰ ਕਈ ਵਾਰ ਦੁਨੀਆਂ ਦੇ ਦਬਾਅ ਦੇ ਵਿਰੁੱਧ ਲਗਾਤਾਰ ਲੜਦੇ ਰਹਿਣ ਕਰਕੇ ਕਈ ਭੈਣ - ਭਰਾ ਥੱਕ ਕੇ ਹੌਸਲਾ ਹਾਰ ਜਾਂਦੇ ਹਨ । 
ਕਮਜ਼ੋਰ ਹਾਲਤ ਵਿਚ ਉਹ ਸ਼ਾਇਦ ਪਰਮੇਸ਼ੁਰ ਦੀ ਸੇਵਾ ਕਰਨੀ ਛੱਡ ਦੇਣ । 
ਅਜਿਹੀ ਹਾਲਤ ਵਿਚ ਜਦੋਂ ਕੋਈ ਬਜ਼ੁਰਗ ਠੀਕ ਸਮੇਂ ’ ਤੇ ਕਿਸੇ ਭੈਣ ਜਾਂ ਭਰਾ ਦੀ ਮਦਦ ਕਰਦਾ ਹੈ , ਤਾਂ ਉਸ ਨੂੰ ਹੌਸਲਾ ਅਤੇ ਪਰਮੇਸ਼ੁਰ ਦੀ ਸੇਵਾ ਵਿਚ ਦੁਬਾਰਾ ਖ਼ੁਸ਼ੀ ਮਿਲ ਸਕਦੀ ਹੈ । 
65 ਕੁ ਸਾਲਾਂ ਦੀ ਇਕ ਪਾਇਨੀਅਰ ਭੈਣ ਨੇ ਦੱਸਿਆ : “ ਕੁਝ ਸਮਾਂ ਪਹਿਲਾਂ ਮੈਂ ਠੀਕ ਨਹੀਂ ਸੀ ਅਤੇ ਪ੍ਰਚਾਰ ਕਰਦੇ - ਕਰਦੇ ਥੱਕ ਜਾਂਦੀ ਸੀ । 
ਇਕ ਬਜ਼ੁਰਗ ਨੇ ਮੇਰੀ ਹਾਲਤ ਦੇਖੀ ਅਤੇ ਮੇਰੇ ਨਾਲ ਗੱਲ ਕੀਤੀ । 
ਉਸ ਨੇ ਬਾਈਬਲ ਦੇ ਹਵਾਲੇ ਵਰਤ ਕੇ ਮੈਨੂੰ ਹੌਸਲਾ ਦਿੱਤਾ । 
ਮੈਂ ਉਸ ਦੇ ਸੁਝਾਅ ਮੰਨੇ ਜਿਨ੍ਹਾਂ ਤੋਂ ਮੈਨੂੰ ਫ਼ਾਇਦਾ ਹੋਇਆ । ” 
ਉਹ ਅੱਗੇ ਕਹਿੰਦੀ ਹੈ : “ ਉਹ ਬਜ਼ੁਰਗ ਕਿੰਨਾ ਚੰਗਾ ਹੈ ਜਿਸ ਨੇ ਮੇਰੀ ਕਮਜ਼ੋਰ ਹਾਲਤ ਦੇਖੀ ਤੇ ਮੇਰੀ ਮਦਦ ਕੀਤੀ । ” 
ਜੀ ਹਾਂ , ਇਹ ਜਾਣ ਕੇ ਚੰਗਾ ਲੱਗਦਾ ਹੈ ਕਿ ਬਜ਼ੁਰਗ ਸਾਨੂੰ ਪਿਆਰ ਕਰਦੇ ਹਨ ਅਤੇ ਪੁਰਾਣੇ ਸਮੇਂ ਦੇ ਅਬੀਸ਼ਈ ਵਾਂਗ “ ਠੀਕ ਸਮੇਂ ਤੇ ” ਸਾਡੀ ਮਦਦ ਕਰਨ ਲਈ ਤਿਆਰ ਰਹਿੰਦੇ ਹਨ । 
“ ਮੈਂ ਤੁਹਾਨੂੰ ਸਾਰਿਆਂ ਨੂੰ ਕਿੰਨਾ ਪਿਆਰ ਕਰਦਾ ਹਾਂ ” 
15 , 16 . 
( ੳ ) ਭੈਣ - ਭਰਾ ਪੌਲੁਸ ਨੂੰ ਇੰਨਾ ਪਿਆਰ ਕਿਉਂ ਕਰਦੇ ਸਨ ? 
( ਅ ) ਅਸੀਂ ਮੰਡਲੀ ਦੇ ਬਜ਼ੁਰਗਾਂ ਨੂੰ ਕਿਉਂ ਪਿਆਰ ਕਰਦੇ ਹਾਂ ? 
ਬਜ਼ੁਰਗਾਂ ਨੂੰ ਬਹੁਤ ਮਿਹਨਤ ਕਰਨੀ ਪੈਂਦੀ ਹੈ । 
ਕਈ ਵਾਰ ਆਪਣੇ ਭੈਣਾਂ - ਭਰਾਵਾਂ ਦੀ ਚਿੰਤਾ ਹੋਣ ਕਰਕੇ ਬਜ਼ੁਰਗਾਂ ਲਈ ਰਾਤ ਨੂੰ ਸੌਣਾ ਮੁਸ਼ਕਲ ਹੁੰਦਾ ਹੈ ਅਤੇ ਉਨ੍ਹਾਂ ਲਈ ਪ੍ਰਾਰਥਨਾ ਕਰਨ ਵਾਸਤੇ ਜਾਂ ਉਨ੍ਹਾਂ ਦੀ ਮਦਦ ਕਰਨ ਲਈ ਰਾਤ - ਰਾਤ ਭਰ ਜਾਗਣਾ ਪੈਂਦਾ ਹੈ । 
ਫਿਰ ਵੀ ਪੌਲੁਸ ਵਾਂਗ ਬਜ਼ੁਰਗ ਆਪਣੀ ਜ਼ਿੰਮੇਵਾਰੀ ਖ਼ੁਸ਼ੀ ਨਾਲ ਅਤੇ ਚੰਗੀ ਤਰ੍ਹਾਂ ਨਿਭਾਉਂਦੇ ਹਨ । 
ਪੌਲੁਸ ਨੇ ਕੁਰਿੰਥੁਸ ਦੇ ਮਸੀਹੀਆਂ ਨੂੰ ਲਿਖਿਆ ਸੀ : “ ਮੈਂ ਆਪਣਾ ਸਭ ਕੁਝ , ਸਗੋਂ ਆਪਣੇ ਆਪ ਨੂੰ ਵੀ ਖ਼ੁਸ਼ੀ - ਖ਼ੁਸ਼ੀ ਤੁਹਾਡੇ ’ ਤੇ ਵਾਰਨ ਲਈ ਤਿਆਰ ਹਾਂ । ” 
ਜੀ ਹਾਂ , ਆਪਣੇ ਭੈਣਾਂ - ਭਰਾਵਾਂ ਨਾਲ ਪਿਆਰ ਹੋਣ ਕਰਕੇ ਪੌਲੁਸ ਨੇ ਉਨ੍ਹਾਂ ਦੀ ਦੇਖ - ਭਾਲ ਕਰਨ ਵਿਚ ਆਪਣੀ ਪੂਰੀ ਵਾਹ ਲਾਈ । 
( 2 ਕੁਰਿੰਥੀਆਂ 2 : 4 ਪੜ੍ਹੋ ; ਫ਼ਿਲਿ . 
2 : 17 ; 1 ਥੱਸ . 
2 : 8 ) ਇਸੇ ਕਰਕੇ ਭੈਣ - ਭਰਾ ਪੌਲੁਸ ਨੂੰ ਇੰਨਾ ਪਿਆਰ ਕਰਦੇ ਸਨ । — ਰਸੂ . 
20 : 31 - 38 . 
ਪਰਮੇਸ਼ੁਰ ਦੇ ਸੇਵਕ ਹੋਣ ਦੇ ਨਾਤੇ ਅਸੀਂ ਵੀ ਮੰਡਲੀ ਦੇ ਬਜ਼ੁਰਗਾਂ ਨੂੰ ਪਿਆਰ ਕਰਦੇ ਹਾਂ ਅਤੇ ਯਹੋਵਾਹ ਦਾ ਧੰਨਵਾਦ ਕਰਦੇ ਹਾਂ ਕਿ ਉਸ ਨੇ ਬਜ਼ੁਰਗਾਂ ਦਾ ਪ੍ਰਬੰਧ ਕੀਤਾ ਹੈ । 
ਉਹ ਸਾਡੀ ਪਰਵਾਹ ਕਰਦੇ ਹਨ ਅਤੇ ਸਾਡੀ ਖ਼ੁਸ਼ੀ ਵਿਚ ਵਾਧਾ ਕਰਦੇ ਹਨ । 
ਉਨ੍ਹਾਂ ਦੀਆਂ ਗੱਲਾਂ ਤੋਂ ਸਾਨੂੰ ਹੌਸਲਾ ਮਿਲਦਾ ਹੈ । 
ਇਸ ਤੋਂ ਇਲਾਵਾ , ਅਸੀਂ ਸ਼ੁਕਰਗੁਜ਼ਾਰ ਹਾਂ ਕਿ ਜਦੋਂ ਸਾਡੇ ਲਈ ਦੁਨੀਆਂ ਦਾ ਦਬਾਅ ਸਹਿਣਾ ਮੁਸ਼ਕਲ ਹੁੰਦਾ ਹੈ , ਉਦੋਂ ਉਹ ਠੀਕ ਸਮੇਂ ’ ਤੇ ਆ ਕੇ ਸਾਡੀ ਮਦਦ ਕਰਦੇ ਹਨ । 
ਜੀ ਹਾਂ , ਬਜ਼ੁਰਗ ‘ ਸਾਡੀ ਖ਼ੁਸ਼ੀ ਲਈ ਕੰਮ ਕਰਦੇ ਹਨ । ’ 
[ ਫੁਟਨੋਟ ] 
ਉਨ੍ਹਾਂ ਭੈਣਾਂ - ਭਰਾਵਾਂ ਨੂੰ ਇਹ ਸਵਾਲ ਵੀ ਪੁੱਛਿਆ ਗਿਆ ਸੀ : “ ਬਜ਼ੁਰਗਾਂ ਵਿਚ ਕਿਹੜਾ ਗੁਣ ਤੁਹਾਨੂੰ ਜ਼ਿਆਦਾ ਚੰਗਾ ਲੱਗਦਾ ਹੈ ? ” 
ਜ਼ਿਆਦਾਤਰ ਭੈਣਾਂ - ਭਰਾਵਾਂ ਨੇ ਇਹੀ ਕਿਹਾ ਕਿ ਉਨ੍ਹਾਂ ਨੂੰ ਉਹ ਬਜ਼ੁਰਗ ਚੰਗੇ ਲੱਗਦੇ ਹਨ ਜਿਨ੍ਹਾਂ ਨਾਲ ਉਹ ਬਿਨਾਂ ਝਿਜਕੇ ਗੱਲ ਕਰ ਸਕਦੇ ਹਨ । 
ਭਵਿੱਖ ਵਿਚ ਇਸ ਰਸਾਲੇ ਵਿਚ ਇਸ ਅਹਿਮ ਗੁਣ ਬਾਰੇ ਚਰਚਾ ਕੀਤੀ ਜਾਵੇਗੀ । 
[ ਸਫ਼ਾ 27 ਉੱਤੇ ਤਸਵੀਰ ] 
[ ਸਫ਼ਾ 30 ਉੱਤੇ ਤਸਵੀਰਾਂ ] 
ਬਜ਼ੁਰਗ ਆਪਣੀਆਂ ਗੱਲਾਂ ਨਾਲ ਭੈਣਾਂ - ਭਰਾਵਾਂ ਦਾ ਹੌਸਲਾ ਵਧਾਉਣ ਲਈ ਤਿਆਰੀ ਕਰਦੇ ਹਨ 

ਯਿਸੂ ​ — ਉਹ ਕਿੱਥੋਂ ਆਇਆ ਸੀ 
“ [ ਪਿਲਾਤੁਸ ਨੇ ] ਕਚਹਿਰੀ ਦੇ ਅੰਦਰ ਫੇਰ ਜਾ ਕੇ ਯਿਸੂ ਤੋਂ ਪੁੱਛਿਆ , ਤੂੰ ਕਿੱਥੋਂ ਦਾ ਹੈਂ ? 
ਪਰ ਯਿਸੂ ਨੇ ਉਹ ਨੂੰ ਉੱਤਰ ਨਾ ਦਿੱਤਾ । ” ​ — ਯੂਹੰਨਾ 19 : 9 . 
ਰੋਮੀ ਗਵਰਨਰ ਪੁੰਤਿਯੁਸ ਪਿਲਾਤੁਸ ਨੇ ਇਹ ਸਵਾਲ ਯਿਸੂ ਤੋਂ ਉਦੋਂ ਪੁੱਛਿਆ ਜਦੋਂ ਉਸ ਉੱਤੇ ਮੁਕੱਦਮਾ ਚਲਾਇਆ ਗਿਆ ਸੀ । 
* ਪਿਲਾਤੁਸ ਨੂੰ ਪਤਾ ਸੀ ਕਿ ਯਿਸੂ ਇਸਰਾਏਲ ਵਿਚ ਕਿੱਥੋਂ ਦਾ ਰਹਿਣ ਵਾਲਾ ਸੀ । 
ਉਹ ਇਹ ਵੀ ਜਾਣਦਾ ਸੀ ਕਿ ਯਿਸੂ ਕੋਈ ਆਮ ਇਨਸਾਨ ਨਹੀਂ ਸੀ । 
ਕੀ ਪਿਲਾਤੁਸ ਇਹ ਸੋਚਦਾ ਸੀ ਕਿ ਯਿਸੂ ਸਵਰਗੋਂ ਆਇਆ ਸੀ ? 
ਕੀ ਇਹ ਰੋਮੀ ਹਾਕਮ ਵਾਕਈ ਸੱਚਾਈ ਕਬੂਲ ਕਰਨ ਲਈ ਤਿਆਰ ਸੀ ? 
ਗੱਲ ਭਾਵੇਂ ਜੋ ਵੀ ਸੀ , ਯਿਸੂ ਨੇ ਜਵਾਬ ਦੇਣ ਤੋਂ ਇਨਕਾਰ ਕੀਤਾ । 
ਪਰ ਇਹ ਗੱਲ ਸਾਫ਼ ਸੀ ਕਿ ਉਸ ਨੂੰ ਸੱਚਾਈ ਤੇ ਇਨਸਾਫ਼ ਨਾਲੋਂ ਆਪਣੀ ਪਦਵੀ ਜ਼ਿਆਦਾ ਪਿਆਰੀ ਸੀ । ​ — ਮੱਤੀ 27 : 11 - 26 . 
ਜਿਹੜੇ ਲੋਕ ਸੱਚ - ਮੁੱਚ ਇਹ ਜਾਣਨਾ ਚਾਹੁੰਦੇ ਹਨ ਕਿ ਯਿਸੂ ਕਿੱਥੋਂ ਆਇਆ ਸੀ ਉਹ ਇਸ ਬਾਰੇ ਬਾਈਬਲ ਵਿੱਚੋਂ ਜਾਣ ਸਕਦੇ ਹਨ । 
ਧਿਆਨ ਦਿਓ ਕਿ ਬਾਈਬਲ ਕੀ ਕਹਿੰਦੀ ਹੈ । 
▪ ਉਸ ਦਾ ਜਨਮ ਕਿੱਥੇ ਹੋਇਆ ਸੀ । 
ਯਿਸੂ ਦਾ ਜਨਮ ਯਹੂਦਿਯਾ ਦੇ ਨਗਰ ਬੈਤਲਹਮ ਵਿਖੇ ਇਕ ਗ਼ਰੀਬ ਪਰਿਵਾਰ ਵਿਚ ਹੋਇਆ ਸੀ । 
ਕੈਸਰ ਔਗੂਸਤੁਸ ਨੇ ਹੁਕਮ ਦਿੱਤਾ ਕਿ ਸਾਰੇ ਆਪੋ ਆਪਣੇ ਜੱਦੀ ਇਲਾਕੇ ਵਿਚ ਜਾ ਕੇ ਆਪਣੇ ਨਾਂ ਲਿਖਵਾਉਣ । 
ਇਸ ਲਈ ਜਦ ਮਰਿਯਮ “ ਗਰਭਵੰਤੀ ” ਸੀ , ਤਾਂ ਉਸ ਨੂੰ ਆਪਣੇ ਪਤੀ ਯੂਸੁਫ਼ ਨਾਲ ਬੈਤਲਹਮ ਜਾਣਾ ਪਿਆ । 
ਉਨ੍ਹਾਂ ਨੂੰ ਨਗਰ ਵਿਚ ਕਿਤੇ ਵੀ ਰਹਿਣ ਲਈ ਜਗ੍ਹਾ ਨਹੀਂ ਮਿਲੀ ਜਿਸ ਕਰਕੇ ਉਨ੍ਹਾਂ ਨੂੰ ਤਬੇਲੇ ਵਿਚ ਰਹਿਣਾ ਪਿਆ ਜਿੱਥੇ ਯਿਸੂ ਦਾ ਜਨਮ ਹੋਇਆ । ​ — ਲੂਕਾ 2 : 1 - 7 . 
ਸਦੀਆਂ ਪਹਿਲਾਂ ਹੀ ਬਾਈਬਲ ਵਿਚ ਯਿਸੂ ਦੇ ਜਨਮ ਬਾਰੇ ਭਵਿੱਖਬਾਣੀ ਕੀਤੀ ਗਈ ਸੀ ਕਿ ਉਸ ਦਾ ਜਨਮ ਕਿੱਥੇ ਹੋਵੇਗਾ : “ ਹੇ ਬੈਤਲਹਮ ਅਫ਼ਰਾਥਾਹ , ਤੂੰ ਜੋ ਯਹੂਦਾਹ ਦੇ ਹਜ਼ਾਰਾਂ ਵਿੱਚ ਛੋਟਾ ਹੈਂ , ਤੈਥੋਂ ਇੱਕ ਮੇਰੇ ਲਈ ਿ ਨੱਕਲੇਗਾ ਜੋ ਇਸਰਾਏਲ ਵਿੱਚ ਹਾਕਮ ਹੋਵੇਗਾ । ” 
* ( ਮੀਕਾਹ 5 : 2 ) ਭਾਵੇਂ ਕਿ ਯਹੂਦਾਹ ਦੇ ਸਾਰੇ ਇਲਾਕਿਆਂ ਵਿੱਚੋਂ ਬੈਤਲਹਮ ਛੋਟਾ ਸੀ , ਫਿਰ ਵੀ ਇਸ ਨਗਰ ਨੂੰ ਵੱਡਾ ਮਾਣ ਬਖ਼ਸ਼ਿਆ ਜਾਣਾ ਸੀ । 
ਇਸ ਵਿੱਚੋਂ ਹੀ ਵਾਅਦਾ ਕੀਤੇ ਹੋਏ ਮਸੀਹਾ ਜਾਂ ਮਸੀਹ ਨੇ ਆਉਣਾ ਸੀ । ​ — ਮੱਤੀ 2 : 3 - 6 ; ਯੂਹੰਨਾ 7 : 40 - 42 . 
▪ ਉਸ ਦੀ ਪਰਵਰਿਸ਼ ਕਿੱਥੇ ਹੋਈ ਸੀ । 
ਮਿਸਰ ਵਿਚ ਥੋੜ੍ਹੀ ਦੇਰ ਰਹਿਣ ਤੋਂ ਬਾਅਦ ਜਦ ਯਿਸੂ ਤਿੰਨਾਂ ਕੁ ਸਾਲਾਂ ਦਾ ਸੀ , ਤਾਂ ਉਸ ਦਾ ਪਰਿਵਾਰ ਨਾਸਰਤ ਵਿਚ ਆ ਗਿਆ ਜੋ ਗਲੀਲ ਵਿਚ ਇਕ ਸ਼ਹਿਰ ਸੀ । 
ਇਹ ਸ਼ਹਿਰ ਯਰੂਸ਼ਲਮ ਤੋਂ ਉੱਤਰ ਵੱਲ ਨੂੰ ਲਗਭਗ 100 ਕਿਲੋਮੀਟਰ ਦੂਰ ਸੀ । 
ਇਸ ਸੋਹਣੇ ਇਲਾਕੇ ਵਿਚ ਕਿਸਾਨ , ਚਰਵਾਹੇ ਤੇ ਮਛਿਆਰੇ ਆਪਣਾ ਕੰਮ - ਧੰਦਾ ਕਰਦੇ ਸਨ । 
ਇਸੇ ਇਲਾਕੇ ਵਿਚ ਯਿਸੂ ਦੀ ਪਰਵਰਿਸ਼ ਇਕ ਵੱਡੇ ਪਰਿਵਾਰ ਵਿਚ ਹੋਈ ਸੀ । ​ — ਮੱਤੀ 13 : 55 , 56 . 
ਕਈ ਸਦੀਆਂ ਪਹਿਲਾਂ ਬਾਈਬਲ ਵਿਚ ਦੱਸਿਆ ਗਿਆ ਸੀ ਕਿ ਮਸੀਹਾ “ ਨਾਸਰੀ ” ਹੋਵੇਗਾ । 
ਇੰਜੀਲ ਦੇ ਲਿਖਾਰੀ ਮੱਤੀ ਨੇ ਲਿਖਿਆ ਕਿ ਯਿਸੂ ਦਾ ਪਰਿਵਾਰ “ ਨਾਸਰਤ ਨਾਮੇ ਇੱਕ ਨਗਰ ਵਿੱਚ ਜਾ ਵੱਸਿਆ ਇਸ ਲਈ ਕਿ ਜਿਹੜਾ ਬਚਨ ਨਬੀਆਂ ਦੀ ਜ਼ਬਾਨੀ ਆਖਿਆ ਗਿਆ ਸੀ ਪੂਰਾ ਹੋਵੇ ਜੋ ਉਹ ਨਾਸਰੀ ਕਹਾਵੇਗਾ । ” 
ਲੱਗਦਾ ਹੈ ਕਿ ਨਾਸਰੀ ਸ਼ਬਦ ‘ ਟਹਿਣੇ ’ ਲਈ ਵਰਤੇ ਗਏ ਇਬਰਾਨੀ ਸ਼ਬਦ ਨਾਲ ਮਿਲਦਾ - ਜੁਲਦਾ ਹੈ । 
ਮੱਤੀ ਯਸਾਯਾਹ ਦੀ ਭਵਿੱਖਬਾਣੀ ਵੱਲ ਸੰਕੇਤ ਕਰ ਰਿਹਾ ਸੀ ਜਿਸ ਵਿਚ ਮਸੀਹ ਨੂੰ ਯੱਸੀ ਵਿੱਚੋਂ “ ਟਹਿਣਾ ” ਕਿਹਾ ਗਿਆ ਹੈ । 
ਇਸ ਦਾ ਮਤਲਬ ਹੈ ਕਿ ਮਸੀਹ ਨੇ ਯੱਸੀ ਦੇ ਘਰਾਣੇ ਵਿੱਚੋਂ ਆਉਣਾ ਸੀ ਜੋ ਕਿ ਰਾਜੇ ਦਾਊਦ ਦਾ ਪਿਤਾ ਸੀ । 
( ਯਸਾਯਾਹ 11 : 1 ) ਵਾਕਈ ਯਿਸੂ ਦਾਊਦ ਰਾਹੀਂ ਯੱਸੀ ਦੇ ਘਰਾਣੇ ਵਿੱਚ ਪੈਦਾ ਹੋਇਆ ਸੀ । ​ — ਮੱਤੀ 1 : 6 , 16 ; ਲੂਕਾ 3 : 23 , 31 , 32 . 
▪ ਉਹ ਕਿੱਥੋਂ ਆਇਆ ਸੀ । 
ਬਾਈਬਲ ਦੱਸਦੀ ਹੈ ਕਿ ਬੈਤਲਹਮ ਵਿਖੇ ਤਬੇਲੇ ਵਿਚ ਜਨਮ ਲੈਣ ਤੋਂ ਪਹਿਲਾਂ ਹੀ ਯਿਸੂ ਸਵਰਗ ਵਿਚ ਜੀਉਂਦਾ ਸੀ । 
ਮੀਕਾਹ ਦੀ ਭਵਿੱਖਬਾਣੀ ਵਿਚ ਇਹ ਵੀ ਦੱਸਿਆ ਗਿਆ ਸੀ ਕਿ ਉਹ “ ਪਰਾਚੀਨ ਸਮੇਂ ਤੋਂ , ਸਗੋਂ ਅਨਾਦ ਤੋਂ ਹੈ । ” 
( ਮੀਕਾਹ 5 : 2 ) ਧਰਤੀ ਉੱਤੇ ਇਨਸਾਨ ਵਜੋਂ ਜਨਮ ਲੈਣ ਤੋਂ ਪਹਿਲਾਂ ਯਿਸੂ ਸਵਰਗ ਵਿਚ ਪਰਮੇਸ਼ੁਰ ਦਾ ਇਕਲੌਤਾ ਪੁੱਤਰ ਹੋਣ ਦੇ ਨਾਲ - ਨਾਲ ਇਕ ਦੂਤ ਵੀ ਸੀ । 
ਯਿਸੂ ਨੇ ਆਪ ਕਿਹਾ ਸੀ : “ ਮੈਂ ਸੁਰਗੋਂ ਉੱਤਰਿਆ ਹਾਂ । ” 
ਇਹ ਕਿਸ ਤਰ੍ਹਾਂ ਹੋ ਸਕਦਾ ਸੀ ? 
ਯਹੋਵਾਹ ਪਰਮੇਸ਼ੁਰ ਨੇ ਆਪਣੀ ਪਵਿੱਤਰ ਸ਼ਕਤੀ ਰਾਹੀਂ ਸਵਰਗੋਂ ਯਿਸੂ ਦੀ ਜਾਨ ਮਰਿਯਮ ਨਾਮਕ ਇਕ ਯਹੂਦਣ ਦੀ ਕੁੱਖ ਵਿਚ ਪਾਈ ਜੋ ਉਸ ਵੇਲੇ ਕੁਆਰੀ ਸੀ । 
ਇਸ ਤਰ੍ਹਾਂ ਉਹ ਇਕ ਮੁਕੰਮਲ ਇਨਸਾਨ ਵਜੋਂ ਪੈਦਾ ਹੋਇਆ । 
* ਅਜਿਹਾ ਕਰਨਾ ਸਰਬਸ਼ਕਤੀਮਾਨ ਪਰਮੇਸ਼ੁਰ ਲਈ ਕੋਈ ਵੱਡੀ ਗੱਲ ਨਹੀਂ ਸੀ । 
ਇਹ ਗੱਲਾਂ ਮਰਿਯਮ ਨੂੰ ਸਮਝਾਉਂਦੇ ਹੋਏ ਦੂਤ ਨੇ ਕਿਹਾ ਕਿ “ ਕੋਈ ਬਚਨ ਪਰਮੇਸ਼ੁਰ ਦੀ ਵੱਲੋਂ ਸ਼ਕਤਹੀਣ ਨਾ ਹੋਵੇਗਾ । ” ​ — ਲੂਕਾ 1 : 30 - 35 , 37 . 
ਬਾਈਬਲ ਸਾਨੂੰ ਸਿਰਫ਼ ਇਹੀ ਨਹੀਂ ਦੱਸਦੀ ਕਿ ਯਿਸੂ ਕਿੱਥੋਂ ਆਇਆ ਸੀ । 
ਪਰ ਇੰਜੀਲਾਂ ਦੇ ਚਾਰ ਲਿਖਾਰੀ ਯਾਨੀ ਮੱਤੀ , ਮਰਕੁਸ , ਲੂਕਾ ਤੇ ਯੂਹੰਨਾ ਸਾਨੂੰ ਇਹ ਵੀ ਦੱਸਦੇ ਹਨ ਕਿ ਉਸ ਨੇ ਕਿਸ ਤਰ੍ਹਾਂ ਦੀ ਜ਼ਿੰਦਗੀ ਬਿਤਾਈ । 
( w11 - E 04 / 01 ) 
[ ਫੁਟਨੋਟ ] 
ਯਿਸੂ ਦੀ ਗਿਰਫ਼ਤਾਰੀ ਤੇ ਮੁਕੱਦਮੇ ਬਾਰੇ ਹੋਰ ਜਾਣਕਾਰੀ ਲਈ ਉਹ ਸਰਬ ਮਹਾਨ ਮਨੁੱਖ ਜੋ ਕਦੀ ਜੀਉਂਦਾ ਰਿਹਾ ਨਾਂ ਦੀ ਕਿਤਾਬ ਦੇ 118 - 124 ਅਧਿਆਏ ਦੇਖੋ । 
ਬੈਤਲਹਮ ਨੂੰ ਪਹਿਲਾਂ ਅਫ਼ਰਾਥਾਹ ਜਾਂ ਅਫਰਾਥ ਕਿਹਾ ਜਾਂਦਾ ਸੀ । ​ — ਉਤਪਤ 35 : 19 . 
ਬਾਈਬਲ ਵਿਚ ਰੱਬ ਦਾ ਨਾਂ ਯਹੋਵਾਹ ਦੱਸਿਆ ਗਿਆ ਹੈ । 

ਇਤਿਹਾਸ ਦੇ ਪੰਨਿਆਂ ਤੋਂ 
ਇਕ “ ਨਾ ਭੁੱਲਣ ਵਾਲੀ ” ਚੀਜ਼ ਸਮੇਂ ’ ਤੇ ਮਿਲੀ 
ਇਹ “ ਨਾ ਭੁੱਲਣ ਵਾਲੀ ” ਚੀਜ਼ “ ਸ੍ਰਿਸ਼ਟੀ ਡਰਾਮਾ ” ਸੀ । 
ਇਹ ਡਰਾਮਾ ਬਿਲਕੁਲ ਸਹੀ ਸਮੇਂ ਤੇ ਲੋਕਾਂ ਨੂੰ ਦਿਖਾਇਆ ਗਿਆ ਸੀ ਕਿਉਂਕਿ ਉਸ ਸਮੇਂ ਯੂਰਪ ਵਿਚ ਹਿਟਲਰ ਰਾਜ ਨੇ ਯਹੋਵਾਹ ਦੇ ਲੋਕਾਂ ’ ਤੇ ਜ਼ੁਲਮ ਢਾਹੁਣੇ ਸ਼ੁਰੂ ਕਰ ਦਿੱਤੇ ਸਨ । 
ਇਸ ਡਰਾਮੇ ਰਾਹੀਂ ਲੋਕਾਂ ਨੂੰ ਯਹੋਵਾਹ ਬਾਰੇ ਪਤਾ ਲੱਗਾ ਅਤੇ ਉਸ ਦੀ ਮਹਿਮਾ ਹੋਈ । 
ਇਸ ਦਾ ਦੇਖਣ ਵਾਲਿਆਂ ਦੇ ਮਨਾਂ ’ ਤੇ ਡੂੰਘਾ ਅਸਰ ਪਿਆ । 
ਇਹ “ ਸ੍ਰਿਸ਼ਟੀ ਡਰਾਮਾ ” ਕੀ ਸੀ ? 
1914 ਵਿਚ ਯਹੋਵਾਹ ਦੇ ਲੋਕਾਂ ਦੇ ਅਮਰੀਕਾ ਵਿਖੇ ਹੈੱਡ - ਕੁਆਟਰ ਨੇ “ ਸ੍ਰਿਸ਼ਟੀ ਦਾ ਫੋਟੋ - ਡਰਾਮਾ ” ਰਿਲੀਜ਼ ਕੀਤਾ ਸੀ । 
ਇਹ ਡਰਾਮਾ ਅੱਠ ਘੰਟੇ ਲੰਬਾ ਸੀ ਜਿਸ ਵਿਚ ਰੰਗਦਾਰ ਫੋਟੋਆਂ ਦੀਆਂ ਸਲਾਈਡਾਂ , ਫ਼ਿਲਮ ਅਤੇ ਆਵਾਜ਼ ਇਸਤੇਮਾਲ ਕੀਤੀ ਗਈ ਸੀ । 
“ ਫੋਟੋ - ਡਰਾਮਾ ” ਲੱਖਾਂ ਲੋਕਾਂ ਨੇ ਦੇਖਿਆ ਸੀ । 
1914 ਵਿਚ “ ਯੂਰੀਕਾ ਡਰਾਮਾ ” ਵੀ ਰਿਲੀਜ਼ ਕੀਤਾ ਗਿਆ ਜੋ ‘ ਸ੍ਰਿਸ਼ਟੀ ਦੇ ਫੋਟੋ - ਡਰਾਮੇ ’ ਨੂੰ ਛੋਟਾ ਕਰ ਕੇ ਬਣਾਇਆ ਗਿਆ ਸੀ । 
1920 ਤੋਂ ਬਾਅਦ ਇਸ ਡਰਾਮੇ ਦੀਆਂ ਸਲਾਈਡਾਂ , ਫ਼ਿਲਮਾਂ ਦੀਆਂ ਰੀਲਾਂ ਤੇ ਪ੍ਰੋਜੈਕਟਰ ਖ਼ਰਾਬ ਹੋ ਚੁੱਕੇ ਸਨ । 
ਪਰ ਲੋਕ “ ਫੋਟੋ - ਡਰਾਮਾ ” ਦੇਖਣ ਦੀ ਮੰਗ ਕਰ ਰਹੇ ਸਨ । 
ਮਿਸਾਲ ਲਈ , ਜਰਮਨੀ ਦੇ ਲੂਡਵਿਗਸਬਰਗ ਸ਼ਹਿਰ ਦੇ ਲੋਕਾਂ ਨੇ ਪੁੱਛਿਆ , “ ‘ ਫੋਟੋ - ਡਰਾਮਾ ’ ਦੁਬਾਰਾ ਕਦੋਂ ਦਿਖਾਇਆ ਜਾਵੇਗਾ ? ” 
ਉਨ੍ਹਾਂ ਦੀ ਇਹ ਮੰਗ ਕਿਵੇਂ ਪੂਰੀ ਕੀਤੀ ਗਈ ? 
ਡਰਾਮੇ ਨੂੰ ਦੁਬਾਰਾ ਦਿਖਾਉਣ ਲਈ ਜਰਮਨੀ ਦੇ ਬੈਥਲ ਦੇ ਜ਼ਿੰਮੇਵਾਰ ਭਰਾਵਾਂ ਨੇ ਫਰਾਂਸ ਤੇ ਜਰਮਨੀ ਦੀਆਂ ਨਿਊਜ਼ ਏਜੰਸੀਆਂ ਅਤੇ ਗ੍ਰਾਫਿਕ ਕੰਪਨੀਆਂ ਤੋਂ ਫ਼ਿਲਮਾਂ ਅਤੇ ਸਲਾਈਡਾਂ ਖ਼ਰੀਦੀਆਂ । 
ਇਨ੍ਹਾਂ ਫ਼ਿਲਮਾਂ ਤੇ ਸਲਾਈਡਾਂ ਨੂੰ “ ਫੋਟੋ - ਡਰਾਮਾ ” ਦੀਆਂ ਪੁਰਾਣੀਆਂ ਸਲਾਈਡਾਂ ਨਾਲ ਜੋੜਿਆ ਗਿਆ ਜੋ ਅਜੇ ਠੀਕ ਸਨ । 
ਇਸ ਡਰਾਮੇ ਲਈ ਭਰਾ ਏਰਿਖ਼ ਫ਼ਰੌਸਟ ਨੇ ਸੰਗੀਤ ਤਿਆਰ ਕੀਤਾ ਸੀ ਜੋ ਵਧੀਆ ਸੰਗੀਤਕਾਰ ਸੀ । 
ਇਸ ਨਵੇਂ ਡਰਾਮੇ ਵਿਚ ਕੋਈ ਆਵਾਜ਼ ਨਹੀਂ ਸੀ । 
ਡਰਾਮੇ ਦੌਰਾਨ ਭਰਾ ਸ੍ਰਿਸ਼ਟੀ ਕਿਤਾਬ ਤੇ ਹੋਰ ਕਿਤਾਬਾਂ ਵਿੱਚੋਂ ਕੁਝ ਗੱਲਾਂ ਪੜ੍ਹ ਕੇ ਸੁਣਾਉਂਦੇ ਸਨ । 
ਇਸ ਕਰਕੇ “ ਫੋਟੋ - ਡਰਾਮਾ ” ਦੇ ਇਸ ਨਵੇਂ ਵਰਯਨ ਨੂੰ ਨਵਾਂ ਨਾਂ ਦਿੱਤਾ ਗਿਆ — “ ਸ੍ਰਿਸ਼ਟੀ ਡਰਾਮਾ । ” 
‘ ਫੋਟੋ ਡਰਾਮੇ ’ ਵਾਂਗ ਨਵਾਂ ਡਰਾਮਾ ਵੀ ਅੱਠ ਘੰਟੇ ਲੰਬਾ ਸੀ ਤੇ ਹਰ ਸ਼ਾਮ ਇਸ ਦਾ ਥੋੜ੍ਹਾ ਜਿਹਾ ਹਿੱਸਾ ਦਿਖਾਇਆ ਜਾਂਦਾ ਸੀ । 
ਇਸ ਡਰਾਮੇ ਵਿਚ ਸ੍ਰਿਸ਼ਟੀ ਦੇ ਦਿਨਾਂ ਬਾਰੇ ਦਿਲਚਸਪ ਜਾਣਕਾਰੀ ਦੇਣ ਦੇ ਨਾਲ - ਨਾਲ ਇਹ ਵੀ ਦੱਸਿਆ ਗਿਆ ਸੀ ਕਿ ਦੁਨੀਆਂ ਦੇ ਇਤਿਹਾਸ ਅਤੇ ਬਾਈਬਲ ਵਿਚ ਕੀ ਸੰਬੰਧ ਹੈ । 
ਇਸ ਤੋਂ ਇਲਾਵਾ , ਇਸ ਵਿਚ ਇਹ ਵੀ ਦੱਸਿਆ ਗਿਆ ਸੀ ਕਿ ਦੁਨੀਆਂ ਦੇ ਧਰਮਾਂ ਨੇ ਮਨੁੱਖਜਾਤੀ ਨੂੰ ਕਿਵੇਂ ਕੁਰਾਹੇ ਪਾਇਆ ਹੈ । 
ਜਰਮਨੀ ਦੇ ਬ੍ਰਾਂਚ ਆਫ਼ਿਸ ਦੀ ਮਦਦ ਨਾਲ ਇਹ “ ਸ੍ਰਿਸ਼ਟੀ ਡਰਾਮਾ ” ਆਸਟ੍ਰੀਆ , ਸਵਿਟਜ਼ਰਲੈਂਡ , ਜਰਮਨੀ ਅਤੇ ਲਕਜ਼ਮਬਰਗ ਤੋਂ ਇਲਾਵਾ ਉਨ੍ਹਾਂ ਥਾਵਾਂ ’ ਤੇ ਵੀ ਦਿਖਾਇਆ ਗਿਆ ਜਿੱਥੇ ਲੋਕ ਜਰਮਨ ਭਾਸ਼ਾ ਬੋਲਦੇ ਸਨ । 
ਭਰਾ ਏਰਿਖ਼ ਫ਼ਰੌਸਟ ਨੇ ਦੱਸਿਆ : “ ਮੈਂ ਆਪਣੇ ਸਾਥੀਆਂ ਨੂੰ , ਖ਼ਾਸ ਕਰਕੇ ਸੰਗੀਤ ਵਜਾਉਣ ਵਾਲਿਆਂ ਨੂੰ , ਕਹਿੰਦਾ ਸੀ ਕਿ ਡਰਾਮੇ ਦੇ ਇੰਟਰਵਲ ਦੌਰਾਨ ਉਹ ਹਰ ਲਾਈਨ ਵਿਚ ਜਾ ਕੇ ਲੋਕਾਂ ਨੂੰ ਬਾਈਬਲ - ਆਧਾਰਿਤ ਪ੍ਰਕਾਸ਼ਨ ਦੇਣ । 
ਇਸ ਤਰ੍ਹਾਂ ਅਸੀਂ ਡਰਾਮੇ ਦੌਰਾਨ ਜਿੰਨੇ ਪ੍ਰਕਾਸ਼ਨ ਵੰਡੇ , ਉੱਨੇ ਅਸੀਂ ਘਰ - ਘਰ ਜਾ ਕੇ ਨਹੀਂ ਵੰਡ ਸਕੇ । ” 
ਭਰਾ ਯੋਹਾਨਸ ਰਾਉਟੈ ਨੇ ਪੋਲੈਂਡ ਅਤੇ ਅੱਜ ਦੇ ਚੈੱਕ ਗਣਰਾਜ ਵਿਚ ਇਹ ਡਰਾਮਾ ਦਿਖਾਇਆ ਸੀ । 
ਉਹ ਯਾਦ ਕਰਦਾ ਹੈ ਕਿ ਬਹੁਤ ਸਾਰੇ ਲੋਕਾਂ ਨੇ ਆਪਣੇ ਪਤੇ ਭਰਾਵਾਂ ਨੂੰ ਦਿੱਤੇ ਤਾਂਕਿ ਉਨ੍ਹਾਂ ਨੂੰ ਦੁਬਾਰਾ ਮਿਲਿਆ ਜਾਵੇ । 
ਅਸੀਂ ਉਨ੍ਹਾਂ ਲੋਕਾਂ ਨੂੰ ਜਾ ਕੇ ਮਿਲੇ ਤੇ ਬਾਈਬਲ ਬਾਰੇ ਹੋਰ ਗੱਲਬਾਤ ਕੀਤੀ । 
ਹਰ ਜਗ੍ਹਾ “ ਸ੍ਰਿਸ਼ਟੀ ਡਰਾਮਾ ” ਦੇਖਣ ਆਏ ਲੋਕਾਂ ਨਾਲ ਹਾਲ ਖਚਾਖਚ ਭਰਿਆ ਹੁੰਦਾ ਸੀ ਤੇ ਸ਼ਹਿਰਾਂ ਵਿਚ ਸਾਰੇ ਪਾਸੇ ਯਹੋਵਾਹ ਦੇ ਗਵਾਹਾਂ ਦੇ ਚਰਚੇ ਹੁੰਦੇ ਸਨ । 
ਇਸ ਡਰਾਮੇ ਨੂੰ 1933 ਤਕ ਤਕਰੀਬਨ 10 ਲੱਖ ਲੋਕ ਦੇਖ ਚੁੱਕੇ ਸਨ । 
ਭੈਣ ਕੇਟ ਖਾਊਸ ਕਹਿੰਦੀ ਹੈ : “ ਡਰਾਮਾ ਦੇਖਣ ਲਈ ਅਸੀਂ ਪੰਜ ਦਿਨ ਰੋਜ਼ ਉੱਚੀਆਂ - ਨੀਵੀਆਂ ਪਹਾੜੀਆਂ ਵਿੱਚੋਂ ਦੀ 20 ਕਿਲੋਮੀਟਰ ( 12 ਮੀਲ ) ਪੈਦਲ ਤੁਰ ਕੇ ਆਉਂਦੇ - ਜਾਂਦੇ ਸੀ । ” 
ਭੈਣ ਐਲਸੇ ਬਿਲਹਾਥਸ ਦੱਸਦੀ ਹੈ : “ ‘ ਸ੍ਰਿਸ਼ਟੀ ਡਰਾਮਾ ’ ਦੇਖ ਕੇ ਹੀ ਮੈਨੂੰ ਸੱਚਾਈ ਬਾਰੇ ਪਤਾ ਲੱਗਾ । ” 
ਭਰਾ ਐਲਫ੍ਰੈਡ ਆਲਮੈਨਡਿੰਗਾ ਦੱਸਦਾ ਹੈ : “ ਮੇਰੇ ਮੰਮੀ ਜੀ ਡਰਾਮਾ ਦੇਖ ਕੇ ਇੰਨੇ ਖ਼ੁਸ਼ ਹੋਏ ਕਿ ਉਹ ਘਰ ਬਾਈਬਲ ਖ਼ਰੀਦ ਕੇ ਲੈ ਆਏ ਤੇ ਉਹ ਬਾਈਬਲ ਵਿੱਚੋਂ ‘ ਪਰਗੇਟਰੀ ’ ਸ਼ਬਦ [ ਸਵਰਗ ਨੂੰ ਜਾਣ ਤੋਂ ਪਹਿਲਾਂ ਆਤਮਾ ਦੇ ਪਾਪ ਤੋਂ ਸ਼ੁੱਧ ਕੀਤੇ ਜਾਣ ਦੀ ਸਿੱਖਿਆ ] ਲੱਭਣ ਲੱਗੇ । ” 
ਉਸ ਨੂੰ ਬਾਈਬਲ ਵਿਚ ਇਹ ਸ਼ਬਦ ਨਹੀਂ ਲੱਭਿਆ , ਇਸ ਕਰਕੇ ਉਸ ਨੇ ਚਰਚ ਜਾਣਾ ਛੱਡ ਦਿੱਤਾ ਤੇ ਯਹੋਵਾਹ ਦੇ ਗਵਾਹ ਵਜੋਂ ਬਪਤਿਸਮਾ ਲੈ ਲਿਆ । 
ਭਰਾ ਏਰਿਖ਼ ਫ਼ਰੌਸਟ ਨੇ ਕਿਹਾ : “ ਬਹੁਤ ਸਾਰੇ ਲੋਕ ‘ ਸ੍ਰਿਸ਼ਟੀ ਡਰਾਮਾ ’ ਦੇਖ ਕੇ ਸੱਚਾਈ ਵਿਚ ਆਏ । ” — 3 ਯੂਹੰ . 
1 - 3 . 
ਜਿਸ ਸਮੇਂ ਬਹੁਤ ਸਾਰੇ ਲੋਕ “ ਸ੍ਰਿਸ਼ਟੀ ਡਰਾਮਾ ” ਦੇਖ ਰਹੇ ਸਨ , ਉਸ ਸਮੇਂ ਦੌਰਾਨ ਨਾਜ਼ੀ ਪਾਰਟੀ ਨੂੰ ਯੂਰਪ ਵਿਚ ਸਮਰਥਨ ਮਿਲ ਰਿਹਾ ਸੀ ਅਤੇ ਇਹ ਪਾਰਟੀ ਮੁਸ਼ਕਲਾਂ ਖੜ੍ਹੀਆਂ ਕਰ ਰਹੀ ਸੀ । 
1933 ਦੇ ਸ਼ੁਰੂ ਵਿਚ ਜਰਮਨੀ ਵਿਚ ਯਹੋਵਾਹ ਦੇ ਗਵਾਹਾਂ ਦੇ ਕੰਮ ’ ਤੇ ਪਾਬੰਦੀ ਲਾ ਦਿੱਤੀ ਗਈ । 
ਉਸ ਸਮੇਂ ਤੋਂ ਲੈ ਕੇ 1945 ਵਿਚ ਦੂਜੇ ਵਿਸ਼ਵ ਯੁੱਧ ਦੇ ਖ਼ਤਮ ਹੋਣ ਤਕ ਯੂਰਪ ਵਿਚ ਯਹੋਵਾਹ ਦੇ ਲੋਕਾਂ ਨੇ ਬਹੁਤ ਸਤਾਹਟਾਂ ਦਾ ਸਾਮ੍ਹਣਾ ਕੀਤਾ । 
ਭਰਾ ਏਰਿਖ਼ ਫ਼ਰੌਸਟ ਲਗਭਗ ਅੱਠ ਸਾਲ ਤਕ ਜੇਲ੍ਹ ਵਿਚ ਰਿਹਾ । 
ਪਰ ਉਹ ਬਚ ਗਿਆ ਤੇ ਇਸ ਤੋਂ ਬਾਅਦ ਉਸ ਨੇ ਵੀਸਬਾਡਨ , ਜਰਮਨੀ ਦੇ ਬੈਥਲ ਵਿਚ ਸੇਵਾ ਕੀਤੀ । 
ਕਿੰਨਾ ਵਧੀਆ ਸੀ ਕਿ ਨਾ ਭੁੱਲਣ ਵਾਲਾ “ ਸ੍ਰਿਸ਼ਟੀ ਡਰਾਮਾ ” ਬਿਲਕੁਲ ਸਮੇਂ ’ ਤੇ ਦਿਖਾਇਆ ਗਿਆ ਜਿਸ ਨੇ ਭੈਣਾਂ - ਭਰਾਵਾਂ ਨੂੰ ਮਜ਼ਬੂਤ ਕੀਤਾ । 
ਇਸ ਕਰਕੇ ਬਹੁਤ ਸਾਰੇ ਮਸੀਹੀ ਦੂਜੇ ਵਿਸ਼ਵ ਯੁੱਧ ਦੌਰਾਨ ਪਰੀਖਿਆਵਾਂ ਦਾ ਸਾਮ੍ਹਣਾ ਕਰ ਸਕੇ । — ਜਰਮਨੀ ਵਿਚ ਸਾਡੇ ਇਤਿਹਾਸਕ ਰਿਕਾਰਡ ਤੋਂ । 
[ ਸਫ਼ਾ 31 ਉੱਤੇ ਤਸਵੀਰ ] 
▴ 1932 ਵਿਚ “ ਸ੍ਰਿਸ਼ਟੀ ਡਰਾਮਾ ” ਦੀ ਮਸ਼ਹੂਰੀ ਕਰਨ ਲਈ ਪੋਸਟਰ 
[ ਸਫ਼ਾ 31 ਉੱਤੇ ਤਸਵੀਰ ] 
◂ ਨਵੇਂ ਡਰਾਮੇ ਦਾ ਨਾਂ ਕਿਤਾਬ ਸ੍ਰਿਸ਼ਟੀ ( Schöpfung ) ’ ਤੇ ਰੱਖਿਆ ਗਿਆ ਸੀ 
[ ਸਫ਼ਾ 32 ਉੱਤੇ ਤਸਵੀਰਾਂ ] 
ਭਰਾ ਏਰਿਖ਼ ਫ਼ਰੌਸਟ ਅਤੇ ਉਸ ਵੱਲੋਂ ‘ ਸ੍ਰਿਸ਼ਟੀ ਡਰਾਮੇ ’ ਲਈ ਤਿਆਰ ਕੀਤਾ ਗਿਆ ਸੰਗੀਤ 
[ ਸਫ਼ਾ 32 ਉੱਤੇ ਤਸਵੀਰਾਂ ] 

ਇਨਸਾਨ ਨਿਰੀ ਰੋਟੀ ਨਾਲ ਹੀ ਜੀਉਂਦਾ ਨਹੀਂ ਰਹਿੰਦਾ ਮੈਂ ਨਾਜ਼ੀ ਕੈਂਪਾਂ ਵਿੱਚੋਂ ਕਿਵੇਂ ਬਚਿਆ 
ਜੋਸਫ਼ ਹੀਜ਼ੀਗਾ ਦੀ ਜ਼ਬਾਨੀ 
ਮੈਂ ਆਪਣੇ ਨਾਲ ਦੇ ਕੈਦੀ ਨੂੰ ਪੁੱਛਿਆ , “ ਤੂੰ ਕੀ ਪੜ੍ਹ ਰਿਹਾ ਹੈ ? ” 
ਉਸ ਨੇ ਜਵਾਬ ਦਿੱਤਾ , “ ਬਾਈਬਲ ” ਅਤੇ ਅੱਗੇ ਕਿਹਾ : “ ਜੇ ਤੂੰ ਇਸ ਹਫ਼ਤੇ ਦੀ ਆਪਣੀ ਰੋਟੀ ਮੈਨੂੰ ਦੇ ਦੇਵੇਂ , ਤਾਂ ਮੈਂ ਤੈਨੂੰ ਆਪਣੀ ਬਾਈਬਲ ਦੇ ਦਿਆਂਗਾ । ” 
ਮੇ ਰਾ ਜਨਮ ਮੋਜ਼ਲ ਦੇ ਜ਼ਿਲ੍ਹੇ ਵਿਚ 1 ਮਾਰਚ 1914 ਨੂੰ ਹੋਇਆ ਸੀ । 
ਉਸ ਸਮੇਂ ਮੋਜ਼ਲ ਜਰਮਨੀ ਵਿਚ ਸੀ । 
1918 ਵਿਚ ਪਹਿਲੇ ਵਿਸ਼ਵ ਯੁੱਧ ਦੇ ਖ਼ਤਮ ਹੋਣ ਤੋਂ ਬਾਅਦ ਇਹ ਮੁੜ ਫਰਾਂਸ ਦਾ ਹੋ ਗਿਆ । 
ਪਰ 1940 ਵਿਚ ਜਰਮਨੀ ਨੇ ਇਸ ਨੂੰ ਫਿਰ ਆਪਣੇ ਕਬਜ਼ੇ ਵਿਚ ਕਰ ਲਿਆ । 
1945 ਵਿਚ ਜਦ ਦੂਜਾ ਵਿਸ਼ਵ ਯੁੱਧ ਖ਼ਤਮ ਹੋਇਆ , ਤਾਂ ਇਹ ਫਿਰ ਤੋਂ ਫਰਾਂਸ ਦਾ ਹਿੱਸਾ ਬਣ ਗਿਆ । 
ਇਸ ਕਰਕੇ ਮੈਂ ਕਦੀ ਫਰਾਂਸ ਦਾ ਵਾਸੀ ਤੇ ਕਦੀ ਜਰਮਨੀ ਦਾ ਵਾਸੀ ਬਣ ਜਾਂਦਾ ਸੀ । 
ਨਤੀਜੇ ਵਜੋਂ ਮੈਂ ਦੋਵੇਂ ਭਾਸ਼ਾਵਾਂ ਬੋਲਣੀਆਂ ਸਿੱਖ ਲਈਆਂ । 
ਮੇਰੇ ਮਾਪੇ ਕੈਥੋਲਿਕ ਸਨ । 
ਹਰ ਸ਼ਾਮ ਸੌਣ ਤੋਂ ਪਹਿਲਾਂ ਸਾਡਾ ਪਰਿਵਾਰ ਗੋਡਿਆਂ ਭਾਰ ਬੈਠ ਕੇ ਪ੍ਰਾਰਥਨਾ ਕਰਦਾ ਸੀ । 
ਹਰ ਐਤਵਾਰ ਅਤੇ ਛੁੱਟੀਆਂ ਦੇ ਦਿਨਾਂ ਨੂੰ ਅਸੀਂ ਚਰਚ ਜਾਂਦੇ ਸੀ । 
ਮੇਰੇ ਲਈ ਮੇਰਾ ਧਰਮ ਬਹੁਤ ਅਹਿਮੀਅਤ ਰੱਖਦਾ ਸੀ ਅਤੇ ਮੈਂ ਇਕ ਕੈਥੋਲਿਕ ਸਟੱਡੀ ਗਰੁੱਪ ਦਾ ਵੀ ਮੈਂਬਰ ਸੀ । 
ਮੈਂ ਸੇਵਾ ਵਿਚ ਰੁੱਝ ਗਿਆ 
1935 ਵਿਚ ਯਹੋਵਾਹ ਦੇ ਗਵਾਹ ਸਾਡੇ ਘਰ ਆਏ । 
ਉਨ੍ਹਾਂ ਨੇ ਮੇਰੇ ਮਾਪਿਆਂ ਨਾਲ ਪਹਿਲੇ ਵਿਸ਼ਵ ਯੁੱਧ ਵਿਚ ਧਰਮਾਂ ਦੇ ਸ਼ਾਮਲ ਹੋਣ ਬਾਰੇ ਗੱਲ ਕੀਤੀ । 
ਇਸ ਤੋਂ ਬਾਅਦ ਮੈਂ ਬਾਈਬਲ ਬਾਰੇ ਹੋਰ ਜਾਣਨਾ ਚਾਹੁੰਦਾ ਸੀ ਅਤੇ 1936 ਵਿਚ ਮੈਂ ਬਾਈਬਲ ਲੈਣ ਬਾਰੇ ਪਾਦਰੀ ਨਾਲ ਗੱਲ ਕੀਤੀ । 
ਉਸ ਨੇ ਕਿਹਾ ਕਿ ਬਾਈਬਲ ਸਮਝਣ ਲਈ ਮੈਨੂੰ ਆਪਣੇ ਧਰਮ ਬਾਰੇ ਹੋਰ ਸਿੱਖਣ ਲਈ ਕਾਲਜ ਜਾਣਾ ਪਵੇਗਾ । 
ਉਸ ਦੀ ਗੱਲ ਦੇ ਬਾਵਜੂਦ ਬਾਈਬਲ ਲੈਣ ਅਤੇ ਪੜ੍ਹਨ ਦੀ ਮੇਰੀ ਭੁੱਖ ਨਹੀਂ ਮਿੱਟੀ । 
ਮੇਰੇ ਨਾਲ ਕੰਮ ਕਰਨ ਵਾਲਾ ਐਲਬਿਨ ਰਲਵਿਟਜ਼ ਯਹੋਵਾਹ ਦਾ ਗਵਾਹ ਸੀ । 
ਜਨਵਰੀ 1937 ਵਿਚ ਉਸ ਨੇ ਮੇਰੇ ਨਾਲ ਬਾਈਬਲ ਬਾਰੇ ਗੱਲਾਂ ਕਰਨੀਆਂ ਸ਼ੁਰੂ ਕੀਤੀਆਂ । 
ਮੈਂ ਉਸ ਨੂੰ ਪੁੱਛਿਆ : “ ਤੇਰੇ ਕੋਲ ਤਾਂ ਬਾਈਬਲ ਹੋਣੀ ਆ , ਹੈ ਨਾ ? ” 
ਉਸ ਕੋਲ ਬਾਈਬਲ ਸੀ ਅਤੇ ਥੋੜ੍ਹੀ ਦੇਰ ਬਾਅਦ ਉਸ ਨੇ ਇਕ ਜਰਮਨ ਬਾਈਬਲ ਵਿੱਚੋਂ ਮੈਨੂੰ ਰੱਬ ਦਾ ਨਾਂ , ਯਹੋਵਾਹ , ਦਿਖਾਇਆ । 
ਫਿਰ ਉਸ ਨੇ ਮੈਨੂੰ ਉਹ ਬਾਈਬਲ ਦੇ ਦਿੱਤੀ । 
ਮੈਂ ਇਸ ਨੂੰ ਬੜੀ ਚਾਹ ਨਾਲ ਪੜ੍ਹਨ ਲੱਗ ਪਿਆ ਤੇ ਨੇੜਲੇ ਟਿਓਂਵੀਲ ਨਗਰ ਵਿਚ ਗਵਾਹਾਂ ਦੀਆਂ ਮੀਟਿੰਗਾਂ ਵਿਚ ਵੀ ਜਾਣ ਲੱਗ ਪਿਆ । 
ਅਗਸਤ 1937 ਵਿਚ ਮੈਂ ਐਲਬਿਨ ਨਾਲ ਪੈਰਿਸ ਵਿਚ ਗਵਾਹਾਂ ਦੇ ਇਕ ਅੰਤਰਰਾਸ਼ਟਰੀ ਸੰਮੇਲਨ ਨੂੰ ਗਿਆ । 
ਉੱਥੇ ਮੈਂ ਘਰ - ਘਰ ਪ੍ਰਚਾਰ ਕਰਨ ਲੱਗਾ । 
ਇਸ ਤੋਂ ਥੋੜ੍ਹੀ ਦੇਰ ਬਾਅਦ ਮੈਂ ਬਪਤਿਸਮਾ ਲਿਆ ਤੇ 1939 ਦੇ ਸ਼ੁਰੂ ਵਿਚ ਮੈਂ ਜ਼ਿਆਦਾਤਰ ਸਮਾਂ ਪ੍ਰਚਾਰ ਦੇ ਕੰਮ ਵਿਚ ਲਾਉਣ ਲੱਗਾ । 
ਮੈਨੂੰ ਪ੍ਰਚਾਰ ਕਰਨ ਲਈ ਮੈਟਜ਼ ਸ਼ਹਿਰ ਭੇਜਿਆ ਗਿਆ । 
ਫਿਰ ਜੁਲਾਈ ਵਿਚ ਮੈਨੂੰ ਪੈਰਿਸ ਵਿਚ ਯਹੋਵਾਹ ਦੇ ਗਵਾਹਾਂ ਦੇ ਬ੍ਰਾਂਚ ਆਫ਼ਿਸ ਵਿਚ ਕੰਮ ਕਰਨ ਲਈ ਬੁਲਾਇਆ ਗਿਆ । 
ਯੁੱਧ ਦੌਰਾਨ ਮੁਸੀਬਤਾਂ 
ਮੈਨੂੰ ਬ੍ਰਾਂਚ ਆਫ਼ਿਸ ਵਿਚ ਮਹੀਨਾ ਕੁ ਹੀ ਹੋਇਆ ਸੀ ਜਦ ਅਗਸਤ 1939 ਵਿਚ ਮੈਨੂੰ ਫਰਾਂਸ ਦੀ ਫ਼ੌਜ ਵਿਚ ਭਰਤੀ ਹੋਣ ਲਈ ਕਿਹਾ ਗਿਆ । 
ਮੇਰੀ ਜ਼ਮੀਰ ਮੈਨੂੰ ਯੁੱਧ ਵਿਚ ਹਿੱਸਾ ਲੈਣ ਦੀ ਇਜਾਜ਼ਤ ਨਹੀਂ ਸੀ ਦਿੰਦੀ ਇਸ ਲਈ ਮੈਨੂੰ ਜੇਲ੍ਹ ਵਿਚ ਸੁੱਟਿਆ ਗਿਆ । 
ਅਗਲੇ ਮਈ ਜਦ ਮੈਂ ਅਜੇ ਜੇਲ੍ਹ ਵਿਚ ਹੀ ਸੀ , ਤਾਂ ਜਰਮਨੀ ਨੇ ਫਰਾਂਸ ਉੱਤੇ ਅਚਾਨਕ ਹਮਲਾ ਕੀਤਾ । 
ਜੂਨ ਵਿਚ ਉਨ੍ਹਾਂ ਨੇ ਫਰਾਂਸ ਉੱਤੇ ਜਿੱਤ ਪ੍ਰਾਪਤ ਕੀਤੀ ਅਤੇ ਮੈਂ ਫਿਰ ਤੋਂ ਜਰਮਨੀ ਦਾ ਵਾਸੀ ਬਣ ਗਿਆ । 
ਇਸ ਕਰਕੇ ਜੁਲਾਈ 1940 ਵਿਚ ਮੈਨੂੰ ਜੇਲ੍ਹ ਤੋਂ ਛੁਟਕਾਰਾ ਮਿਲਿਆ ਅਤੇ ਮੈਂ ਆਪਣੇ ਮਾਪਿਆਂ ਨਾਲ ਰਹਿਣ ਚਲਾ ਗਿਆ । 
ਨਾਜ਼ੀ ਸਰਕਾਰ ਕਾਰਨ ਅਸੀਂ ਚੋਰੀ - ਚੋਰੀ ਬਾਈਬਲ ਸਟੱਡੀ ਕਰਨ ਲਈ ਮਿਲਦੇ ਹੁੰਦੇ ਸੀ । 
ਮਾਰੀਜ਼ ਆਨਾਜ਼ੀਅਕ ਇਕ ਬਹੁਤ ਹਿੰਮਤੀ ਗਵਾਹ ਸੀ ਜੋ ਸਾਨੂੰ ਪਹਿਰਾਬੁਰਜ ਦੇਣ ਲਈ ਇਕ ਹੋਰ ਗਵਾਹ ਦੇ ਦੁਕਾਨ ਵਿਚ ਸਾਨੂੰ ਮਿਲਣ ਆਉਂਦੀ ਹੁੰਦੀ ਸੀ । 
ਮੈਂ 1941 ਤਕ ਉਨ੍ਹਾਂ ਮੁਸੀਬਤਾਂ ਤੋਂ ਬਚ ਸਕਿਆ ਜੋ ਆਮ ਕਰਕੇ ਜਰਮਨੀ ਵਿਚ ਰਹਿਣ ਵਾਲੇ ਗਵਾਹਾਂ ਉੱਤੇ ਆਉਂਦੀਆਂ ਸਨ । 
ਇਕ ਦਿਨ ਜਰਮਨੀ ਦੀ ਖੁਫੀਆ ਪੁਲਸ , ਗਸਤਾਪੋ , ਮੇਰੇ ਘਰ ਆਈ । 
ਇਹ ਦੱਸਣ ਤੋਂ ਬਾਅਦ ਕਿ ਯਹੋਵਾਹ ਦੇ ਗਵਾਹਾਂ ਦੇ ਕੰਮ ਉੱਤੇ ਪਾਬੰਦੀ ਲੱਗੀ ਹੋਈ ਹੈ ਅਫ਼ਸਰ ਨੇ ਮੈਨੂੰ ਪੁੱਛਿਆ : “ ਕੀ ਤੂੰ ਅਜੇ ਵੀ ਯਹੋਵਾਹ ਦਾ ਗਵਾਹ ਰਹਿਣਾ ਚਾਹੁੰਦਾ ਹੈਂ ? ” 
ਜਦ ਮੈਂ ਹਾਂ ਵਿਚ ਜਵਾਬ ਦਿੱਤਾ , ਤਾਂ ਉਸ ਨੇ ਮੈਨੂੰ ਉਸ ਦੇ ਨਾਲ ਆਉਣ ਲਈ ਕਿਹਾ । 
ਡਰ ਦੇ ਮਾਰੇ ਮੇਰੀ ਮਾਂ ਬੇਹੋਸ਼ ਹੋ ਗਈ । 
ਇਹ ਦੇਖ ਕੇ ਗਸਤਾਪੋ ਦੇ ਅਫ਼ਸਰ ਨੇ ਮੈਨੂੰ ਘਰ ਰਹਿ ਕੇ ਉਸ ਦੀ ਦੇਖ - ਭਾਲ ਕਰਨ ਲਈ ਕਿਹਾ । 
ਜਿਸ ਫੈਕਟਰੀ ਵਿਚ ਮੈਂ ਕੰਮ ਕਰਦਾ ਸੀ ਉੱਥੇ ਮੈਂ ਮੈਨੇਜਰ ਨੂੰ “ ਹਾਈਲ ਹਿਟਲਰ ” ਕਹਿ ਕਿ ਨਹੀਂ ਸੀ ਬੁਲਾਇਆ । 
ਮੈਂ ਨਾਜ਼ੀ ਪਾਰਟੀ ਦਾ ਮੈਂਬਰ ਵੀ ਬਣਨ ਤੋਂ ਇਨਕਾਰ ਕੀਤਾ । 
ਸੋ ਅਗਲੇ ਦਿਨ ਗਸਤਾਪੋ ਨੇ ਮੈਨੂੰ ਗਿਰਫ਼ਤਾਰ ਕਰ ਲਿਆ । 
ਪੁੱਛ - ਗਿੱਛ ਦੌਰਾਨ ਮੈਂ ਕਿਸੇ ਵੀ ਗਵਾਹ ਦਾ ਨਾਂ ਨਹੀਂ ਦਿੱਤਾ । 
ਅਫ਼ਸਰ ਨੇ ਮੇਰੇ ਸਿਰ ’ ਚ ਬੰਦੂਕ ਦਾ ਬੱਟ ਇੰਨੀ ਜ਼ੋਰ ਨਾਲ ਮਾਰਿਆ ਕਿ ਮੈਂ ਬੇਹੋਸ਼ ਹੋ ਗਿਆ । 
ਫਿਰ 11 ਸਤੰਬਰ 1942 ਨੂੰ ਮੈਟਜ਼ ਦੀ ਨਾਜ਼ੀ ਅਦਾਲਤ ਨੇ “ ਯਹੋਵਾਹ ਦੇ ਗਵਾਹਾਂ ਅਤੇ ਬਾਈਬਲ ਸਟੂਡੈਂਟਸ ਦੀ ਸੰਸਥਾ ਲਈ ਪ੍ਰਚਾਰ ਕਰਨ ਕਰਕੇ ” ਮੈਨੂੰ ਤਿੰਨ ਸਾਲਾਂ ਦੀ ਕੈਦ ਦਿੱਤੀ । 
ਦੋ ਹਫ਼ਤਿਆਂ ਬਾਅਦ ਮੈਨੂੰ ਮੈਟਜ਼ ਦੀ ਜੇਲ੍ਹ ਤੋਂ ਸਵਿਬਰੂਕਨ ਲੇਬਰ ਕੈਂਪ ਲਿਜਾਇਆ ਗਿਆ । 
ਉੱਥੇ ਮੈਨੂੰ ਰੇਲਵੇ ਲਾਈਨਾਂ ਦੀ ਮੁਰੰਮਤ ਕਰਨ ਦਾ ਕੰਮ ਦਿੱਤਾ ਗਿਆ । 
ਅਸੀਂ ਭਾਰੀਆਂ ਰੇਲਵੇ ਲਾਈਨਾਂ ਨੂੰ ਬਦਲ ਕੇ ਉਨ੍ਹਾਂ ਨੂੰ ਫਿਰ ਤੋਂ ਟਿਕਾਉਂਦੇ ਹੁੰਦੇ ਸੀ । 
ਇਸ ਤੋਂ ਬਾਅਦ ਅਸੀਂ ਰੇਲ ਦੀ ਪਟੜੀ ’ ਤੇ ਬਜਰੀ ਖਿਲਾਰਦੇ ਹੁੰਦੇ ਸੀ । 
ਸਾਨੂੰ ਹਰ ਰੋਜ਼ ਸਵੇਰ ਨੂੰ ਕਾਫ਼ੀ ਦਾ ਕੱਪ ਅਤੇ ਥੋੜ੍ਹੀ ਜਿਹੀ ਰੋਟੀ ਤੇ ਦੁਪਹਿਰ ਅਤੇ ਸ਼ਾਮ ਨੂੰ ਸੂਪ ਦੀ ਕੌਲੀ ਮਿਲਦੀ ਸੀ । 
ਫਿਰ ਮੈਨੂੰ ਇਕ ਨੇੜਲੇ ਨਗਰ ਦੀ ਜੇਲ੍ਹ ਵਿਚ ਭੇਜਿਆ ਗਿਆ ਜਿੱਥੇ ਮੈਂ ਮੋਚੀ ਦਾ ਕੰਮ ਕੀਤਾ । 
ਕੁਝ ਮਹੀਨਿਆਂ ਬਾਅਦ ਮੈਨੂੰ ਸਵਿਬਰੂਕਨ ਵਾਪਸ ਭੇਜਿਆ ਗਿਆ , ਪਰ ਇਸ ਵਾਰ ਮੈਂ ਖੇਤਾਂ ਵਿਚ ਕੰਮ ਕੀਤਾ । 
ਨਿਰੀ ਰੋਟੀ ਨਾਲ ਨਹੀਂ ਜੀਣਾ 
ਜੇਲ੍ਹ ਦੀ ਕੋਠੜੀ ਵਿਚ ਮੇਰੇ ਨਾਲ ਨੀਦਰਲੈਂਡਜ਼ ਤੋਂ ਇਕ ਨੌਜਵਾਨ ਸੀ । 
ਮੈਂ ਕੁਝ ਹੱਦ ਤਕ ਉਸ ਦੀ ਬੋਲੀ ਸਿੱਖ ਲਈ ਸੀ ਜਿਸ ਕਰਕੇ ਮੈਂ ਉਸ ਨੂੰ ਆਪਣੇ ਧਰਮ ਬਾਰੇ ਦੱਸ ਸਕਿਆ । 
ਕਈ ਗੱਲਾਂ ਸਿੱਖਣ ਤੋਂ ਬਾਅਦ ਉਹ ਵੀ ਯਹੋਵਾਹ ਦਾ ਗਵਾਹ ਬਣਨਾ ਚਾਹੁੰਦਾ ਸੀ । 
ਇਸ ਲਈ ਉਸ ਨੇ ਮੈਨੂੰ ਨਦੀ ਵਿਚ ਉਸ ਨੂੰ ਬਪਤਿਸਮਾ ਦੇਣ ਲਈ ਕਿਹਾ । 
ਪਾਣੀ ਵਿੱਚੋਂ ਨਿਕਲ ਕੇ ਉਸ ਨੇ ਮੇਰੇ ਗਲੇ ਲੱਗ ਕੇ ਕਿਹਾ : “ ਜੋਸਫ਼ , ਹੁਣ ਮੈਂ ਤੇਰਾ ਭਰਾ ਬਣ ਗਿਆ ! ” 
ਜਦ ਮੈਨੂੰ ਫਿਰ ਤੋਂ ਰੇਲਵੇ ’ ਤੇ ਕੰਮ ਕਰਨ ਲਈ ਭੇਜਿਆ ਗਿਆ , ਤਾਂ ਸਾਨੂੰ ਜੁਦਾ ਕਰ ਦਿੱਤਾ ਗਿਆ । 
ਇਸ ਵਾਰ ਜੇਲ੍ਹ ਦੀ ਕੋਠੜੀ ਵਿਚ ਮੇਰੇ ਨਾਲ ਜਰਮਨੀ ਤੋਂ ਇਕ ਬੰਦਾ ਸੀ । 
ਇਕ ਸ਼ਾਮ ਉਹ ਇਕ ਛੋਟੀ ਜਿਹੀ ਕਿਤਾਬ ਪੜ੍ਹ ਰਿਹਾ ਸੀ ਜੋ ਬਾਈਬਲ ਸੀ ! 
ਫਿਰ ਉਸ ਨੇ ਇਕ ਹਫ਼ਤੇ ਦੀ ਰੋਟੀ ਲਈ ਮੈਨੂੰ ਆਪਣੀ ਬਾਈਬਲ ਦੇਣ ਦਾ ਵਾਅਦਾ ਕੀਤਾ । 
ਮੈਂ ਇਕਦਮ ਉਸ ਦੀ ਗੱਲ ਮੰਨ ਲਈ ! 
ਭਾਵੇਂ ਆਪਣੇ ਪੂਰੇ ਹਫ਼ਤੇ ਦੀ ਰੋਟੀ ਦੇਣੀ ਮੇਰੇ ਲਈ ਵੱਡੀ ਕੁਰਬਾਨੀ ਸੀ , ਪਰ ਮੈਨੂੰ ਇਸ ਗੱਲ ਦਾ ਕਦੀ ਪਛਤਾਵਾ ਨਹੀਂ ਹੋਇਆ । 
ਮੈਂ ਯਿਸੂ ਦੇ ਇਨ੍ਹਾਂ ਸ਼ਬਦਾਂ ਨੂੰ ਚੰਗੀ ਤਰ੍ਹਾਂ ਸਮਝ ਸਕਿਆ ਕਿ “ ਇਨਸਾਨ ਨਿਰੀ ਰੋਟੀ ਨਾਲ ਹੀ ਜੀਉਂਦਾ ਨਹੀਂ ਰਹੇਗਾ ਪਰ ਹਰੇਕ ਵਾਕ ਨਾਲ ਜਿਹੜਾ ਪਰਮੇਸ਼ੁਰ ਦੇ ਮੁਖੋਂ ਿ ਨੱਕਲਦਾ ਹੈ । ” — ਮੱਤੀ 4 : 4 . 
ਮੈਨੂੰ ਬਾਈਬਲ ਤਾਂ ਮਿਲ ਗਈ ਸੀ , ਪਰ ਹੁਣ ਮੈਨੂੰ ਸੋਚਣਾ ਪਿਆ ਕਿ ਮੈਂ ਇਸ ਨੂੰ ਸਾਂਭ ਕੇ ਕਿੱਦਾਂ ਰੱਖਾਂ । 
ਦੂਸਰੇ ਕੈਦੀਆਂ ਵਾਂਗ ਗਵਾਹਾਂ ਨੂੰ ਬਾਈਬਲ ਰੱਖਣ ਦੀ ਇਜਾਜ਼ਤ ਨਹੀਂ ਸੀ ਦਿੱਤੀ ਜਾਂਦੀ । 
ਸੋ ਮੈਨੂੰ ਰਾਤ ਨੂੰ ਕੰਬਲ ਵਿਚ ਲੁਕ - ਛਿਪ ਕੇ ਬਾਈਬਲ ਪੜ੍ਹਨੀ ਪੈਂਦੀ ਸੀ । 
ਦਿਨ ਨੂੰ ਮੈਂ ਇਸ ਨੂੰ ਆਪਣੀ ਕਮੀਜ਼ ਵਿਚ ਲੁਕੋ ਕੇ ਆਪਣੇ ਨਾਲ ਰੱਖਦਾ ਹੁੰਦਾ ਸੀ । 
ਮੈਂ ਇਸ ਨੂੰ ਕੋਠੜੀ ਵਿਚ ਨਹੀਂ ਸੀ ਰੱਖਦਾ ਕਿਉਂਕਿ ਉੱਥੇ ਸਿਪਾਹੀ ਫੋਲਾਫਾਲੀ ਕਰਦੇ ਹੁੰਦੇ ਸਨ । 
ਇਕ ਦਿਨ ਹਾਜ਼ਰੀ ਲਗਾਉਣ ਵੇਲੇ ਮੈਨੂੰ ਯਾਦ ਆਇਆ ਕਿ ਮੈਂ ਆਪਣੀ ਬਾਈਬਲ ਭੁਲਾ ਦਿੱਤੀ ਹੈ । 
ਉਸ ਸ਼ਾਮ ਮੈਂ ਜਲਦੀ ਆਪਣੀ ਕੋਠੜੀ ਨੂੰ ਵਾਪਸ ਗਿਆ , ਪਰ ਮੇਰੀ ਬਾਈਬਲ ਉੱਥੇ ਨਹੀਂ ਸੀ । 
ਪ੍ਰਾਰਥਨਾ ਕਰਨ ਤੋਂ ਬਾਅਦ ਮੈਂ ਸਿਪਾਹੀ ਨੂੰ ਮਿਲਣ ਗਿਆ । 
ਮੈਂ ਉਸ ਨੂੰ ਸਮਝਾਇਆ ਕਿ ਕਿਸੇ ਨੇ ਮੇਰੀ ਕਿਤਾਬ ਲੈ ਲਈ ਹੈ ਤੇ ਮੈਨੂੰ ਵਾਪਸ ਚਾਹੀਦੀ ਹੈ । 
ਉਹ ਜ਼ਿਆਦਾ ਧਿਆਨ ਨਹੀਂ ਸੀ ਦੇ ਰਿਹਾ ਇਸ ਲਈ ਉਸ ਨੇ ਮੈਨੂੰ ਬਾਈਬਲ ਵਾਪਸ ਕਰ ਦਿੱਤੀ । 
ਮੈਂ ਦਿਲੋਂ ਯਹੋਵਾਹ ਦਾ ਸ਼ੁਕਰ ਕੀਤਾ ! 
ਇਕ ਹੋਰ ਮੌਕੇ ਤੇ ਮੈਨੂੰ ਨਹਾਉਣ ਲਈ ਭੇਜਿਆ ਗਿਆ । 
ਆਪਣੇ ਗੰਦੇ ਕੱਪੜੇ ਲਾਹੁਣ ਵੇਲੇ ਜਦ ਕੋਈ ਦੇਖ ਨਹੀਂ ਸੀ ਰਿਹਾ ਮੈਂ ਆਪਣੀ ਬਾਈਬਲ ਥੱਲੇ ਡਿੱਗਣ ਦਿੱਤੀ ਅਤੇ ਆਪਣੇ ਪੈਰ ਨਾਲ ਇਕ ਪਾਸੇ ਕਰ ਦਿੱਤੀ । 
ਫਿਰ ਮੈਂ ਨਹਾਉਣ ਚੱਲਾ ਗਿਆ । 
ਜਦ ਮੈਂ ਨਹਾ ਹਟਿਆ , ਤਾਂ ਮੈਂ ਸਾਫ਼ ਕੱਪੜਿਆਂ ਵਿਚ ਆਪਣੀ ਬਾਈਬਲ ਲੁਕੋ ਲਈ । 
ਕੈਦ ਵਿਚ ਚੰਗੇ ਤੇ ਮਾੜੇ ਸਮੇਂ 
1943 ਵਿਚ ਇਕ ਦਿਨ ਜਦ ਸਾਰੇ ਕੈਦੀ ਵੇਹੜੇ ਵਿਚ ਇਕੱਠੇ ਸਨ , ਤਾਂ ਮੈਂ ਦੂਰੋਂ ਐਲਬਿਨ ਨੂੰ ਦੇਖਿਆ ! 
ਉਹ ਵੀ ਗਿਰਫ਼ਤਾਰ ਕੀਤਾ ਗਿਆ ਸੀ । 
ਉਸ ਨੇ ਪਿਆਰ ਨਾਲ ਮੇਰੇ ਵੱਲ ਨਿਗਾਹ ਕੀਤੀ ਅਤੇ ਆਪਣੇ ਦਿਲ ’ ਤੇ ਹੱਥ ਰੱਖਿਆ । 
ਫਿਰ ਉਸ ਨੇ ਇਸ਼ਾਰੇ ਕਰ ਕੇ ਸਮਝਾਇਆ ਕਿ ਉਹ ਮੈਨੂੰ ਚਿੱਠੀ ਲਿਖੇਗਾ । 
ਦੂਜੇ ਦਿਨ ਜਦ ਉਹ ਮੇਰੇ ਕੋਲ ਦੀ ਲੰਘਿਆ , ਤਾਂ ਉਸ ਨੇ ਛੋਟਾ ਜਿਹਾ ਕਾਗਜ਼ ਥੱਲੇ ਸੁੱਟਿਆ । 
ਪਰ ਇਕ ਸਿਪਾਹੀ ਨੇ ਦੇਖ ਲਿਆ ਅਤੇ ਸਾਨੂੰ ਦੋਹਾਂ ਨੂੰ ਦੋ ਹਫ਼ਤਿਆਂ ਲਈ ਜੁਦੀ - ਜੁਦੀ ਕਾਲ ਕੋਠੜੀ ਵਿਚ ਬੰਦ ਕੀਤਾ ਗਿਆ । 
ਸਾਨੂੰ ਸਿਰਫ਼ ਬੇਹੀ ਰੋਟੀ ਤੇ ਪਾਣੀ ਦਿੱਤਾ ਗਿਆ ਨਾਲੇ ਸਾਨੂੰ ਬਿਨਾਂ ਕੰਬਲ ਲੱਕੜ ਦੇ ਫੱਟਿਆਂ ਤੇ ਸੌਣਾ ਪਿਆ । 
ਇਸ ਤੋਂ ਬਾਅਦ ਮੈਨੂੰ ਜ਼ੀਗਬਰਗ ਦੀ ਇਕ ਜੇਲ੍ਹ ਵਿਚ ਭੇਜ ਦਿੱਤਾ ਗਿਆ ਜਿੱਥੇ ਮੈਂ ਲੋਹੇ ਦਾ ਕੰਮ ਕੀਤਾ । 
ਕੰਮ ਬਹੁਤ ਸਖ਼ਤ ਸੀ ਅਤੇ ਖਾਣਾ ਬਹੁਤ ਕਮ । 
ਰਾਤ ਨੂੰ ਮੈਂ ਮਿਠਾਈ ਅਤੇ ਫਲਾਂ ਦੇ ਸੁਪਨੇ ਦੇਖਦਾ ਸੀ ਤੇ ਸਵੇਰ ਨੂੰ ਮੇਰੇ ਢਿੱਡ ਵਿਚ ਚੂਹੇ ਦੌੜਦੇ ਸਨ ਤੇ ਮੇਰਾ ਗਲਾ ਸੁੱਕਾ ਹੁੰਦਾ ਸੀ । 
ਮੇਰਾ ਭਾਰ ਸਿਰਫ਼ 45 ਕਿਲੋ ਸੀ । 
ਫਿਰ ਵੀ ਮੈਂ ਹਰ ਰੋਜ਼ ਆਪਣੀ ਛੋਟੀ ਬਾਈਬਲ ਪੜ੍ਹਦਾ ਹੁੰਦਾ ਸੀ ਅਤੇ ਮੈਨੂੰ ਜੀਣ ਦਾ ਕਾਰਨ ਮਿਲਿਆ । 
ਆਜ਼ਾਦੀ ! 
ਅਚਾਨਕ ਇਕ ਦਿਨ ਅਪ੍ਰੈਲ 1945 ਵਿਚ ਸਾਰੇ ਸਿਪਾਹੀ ਭੱਜ ਗਏ ਅਤੇ ਜੇਲ੍ਹ ਦੇ ਫਾਟਕ ਖੁੱਲ੍ਹੇ ਛੱਡ ਗਏ । 
ਮੈਂ ਆਜ਼ਾਦ ਸੀ ! 
ਲੇਕਿਨ ਪਹਿਲਾਂ ਮੈਨੂੰ ਕੁਝ ਦੇਰ ਹਸਪਤਾਲ ਰਹਿਣਾ ਪਿਆ । 
ਮਈ ਦੇ ਅਖ਼ੀਰ ਵਿਚ ਮੈਂ ਆਪਣੇ ਮਾਪਿਆਂ ਦੇ ਘਰ ਗਿਆ । 
ਉਨ੍ਹਾਂ ਨੇ ਮੇਰੇ ਜ਼ਿੰਦਾ ਹੋਣ ਦੀ ਉਮੀਦ ਛੱਡ ਦਿੱਤੀ ਸੀ । 
ਮੈਨੂੰ ਦੇਖ ਕੇ ਮਾਂ ਖ਼ੁਸ਼ੀ ਦੇ ਮਾਰੇ ਆਪਣੇ ਹੰਝੂ ਰੋਕ ਨਾ ਸਕੀ । 
ਦੁੱਖ ਦੀ ਗੱਲ ਹੈ ਕਿ ਥੋੜ੍ਹੀ ਦੇਰ ਬਾਅਦ ਉਹ ਦੋਵੇਂ ਗੁਜ਼ਰ ਗਏ । 
ਮੈਂ ਟਿਓਂਵੀਲ ਵਾਪਸ ਗਿਆ ਅਤੇ ਉੱਥੇ ਦੇ ਭਰਾਵਾਂ ਨੂੰ ਦੁਬਾਰਾ ਮਿਲ ਕੇ ਬਹੁਤ ਖ਼ੁਸ਼ ਹੋਇਆ । 
ਮੈਨੂੰ ਇਹ ਸੁਣ ਕੇ ਬਹੁਤ ਹੌਸਲਾ ਮਿਲਿਆ ਕਿ ਅਜ਼ਮਾਇਸ਼ਾਂ ਦੇ ਬਾਵਜੂਦ ਉਹ ਵੀ ਯਹੋਵਾਹ ਦੇ ਵਫ਼ਾਦਾਰ ਰਹੇ । 
ਮੇਰਾ ਪਿਆਰਾ ਦੋਸਤ ਐਲਬਿਨ ਜਰਮਨੀ ਦੇ ਰੈਗਨਸਬਰਗ ਕੈਂਪ ਵਿਚ ਦਮ ਤੋੜ ਗਿਆ ਸੀ । 
ਬਾਅਦ ਵਿਚ ਮੈਨੂੰ ਪਤਾ ਲੱਗਾ ਕਿ ਮੇਰੇ ਚਾਚੇ ਦਾ ਮੁੰਡਾ ਜ਼ੌਨ ਹੀਜ਼ੀਗਾ ਵੀ ਯਹੋਵਾਹ ਦਾ ਗਵਾਹ ਬਣ ਗਿਆ ਸੀ , ਪਰ ਉਸ ਨੂੰ ਫ਼ੌਜ ਵਿਚ ਭਰਤੀ ਨਾ ਹੋਣ ਲਈ ਜਾਨੋਂ ਮਾਰਿਆ ਗਿਆ । 
ਪੈਰਿਸ ਦੇ ਬ੍ਰਾਂਚ ਆਫ਼ਿਸ ਵਿਚ ਮੈਂ ਜ਼ੌਨ ਕੇਹਰਾ ਨਾਲ ਕੰਮ ਕੀਤਾ ਸੀ ਤੇ ਮੈਂ ਸੁਣਿਆ ਕਿ ਉਸ ਨੇ ਪੰਜ ਸਾਲ ਜਰਮਨ ਕੈਂਪ ਵਿਚ ਗੁਜ਼ਾਰੇ ਸਨ । 
ਮੈਂ ਮੈਟਜ਼ ਵਿਚ ਦੁਬਾਰਾ ਪ੍ਰਚਾਰ ਕਰਨ ਲੱਗ ਪਿਆ । 
ਉੱਥੇ ਮੇਰੀ ਮੁਲਾਕਾਤ ਮਿੰਜ਼ਾਨੀ ਪਰਿਵਾਰ ਨਾਲ ਹੋਈ ਤੇ ਉਨ੍ਹਾਂ ਦੇ ਮੇਰਾ ਆਉਣਾ - ਜਾਣਾ ਰਹਿੰਦਾ ਸੀ । 
ਉਨ੍ਹਾਂ ਦੀ ਧੀ ਟੀਨਾ ਨੇ 2 ਨਵੰਬਰ 1946 ਨੂੰ ਬਪਤਿਸਮਾ ਲਿਆ । 
ਉਹ ਜੋਸ਼ ਨਾਲ ਪ੍ਰਚਾਰ ਕਰਦੀ ਸੀ ਤੇ ਮੈਂ ਉਸ ਨੂੰ ਬਹੁਤ ਪਸੰਦ ਕਰਨ ਲੱਗਾ । 
ਸਾਡੀ ਸ਼ਾਦੀ 13 ਦਸੰਬਰ 1947 ਨੂੰ ਹੋਈ । 
ਸਤੰਬਰ 1967 ਵਿਚ ਟੀਨਾ ਜ਼ਿਆਦਾਤਰ ਸਮਾਂ ਪ੍ਰਚਾਰ ਦੇ ਕੰਮ ਵਿਚ ਲਾਉਣ ਲੱਗੀ ਤੇ ਉਹ ਮਰਦੇ ਦਮ ਤਕ ਇਸ ਸੇਵਾ ਵਿਚ ਰੁੱਝੀ ਰਹੀ । 
ਉਸ ਦੀ ਮੌਤ ਜੂਨ 2003 ਵਿਚ ਹੋਈ ਜਦ ਉਹ 98 ਸਾਲਾਂ ਦੀ ਸੀ । 
ਮੈਨੂੰ ਹੁਣ ਵੀ ਉਸ ਦੀ ਬਹੁਤ ਯਾਦ ਆਉਂਦੀ ਹੈ । 
ਮੇਰੀ ਉਮਰ ਹੁਣ 94 ਸਾਲਾਂ ਤੋਂ ਉੱਪਰ ਹੈ ਤੇ ਮੈਨੂੰ ਕੋਈ ਸ਼ੱਕ ਨਹੀਂ ਕਿ ਪਰਮੇਸ਼ੁਰ ਦੇ ਬਚਨ ਨੇ ਮੈਨੂੰ ਮੁਸ਼ਕਲਾਂ ਦਾ ਸਾਮ੍ਹਣਾ ਕਰਨ ਦੀ ਹਮੇਸ਼ਾ ਤਾਕਤ ਦਿੱਤੀ ਹੈ । 
ਭਾਵੇਂ ਕਈ ਵਾਰ ਮੇਰਾ ਪੇਟ ਖਾਲੀ ਰਿਹਾ ਹੈ , ਪਰ ਮੈਂ ਆਪਣਾ ਦਿਲ ਅਰ ਮਨ ਹਮੇਸ਼ਾ ਪਰਮੇਸ਼ੁਰ ਦੇ ਬਚਨ ਨਾਲ ਭਰਿਆ ਹੈ । 
ਯਹੋਵਾਹ ਨੇ ਮੈਨੂੰ ਨਿਹਚਾ ਵਿਚ ਮਜ਼ਬੂਤ ਰੱਖਿਆ ਹੈ ਤੇ ਉਸ ਦੇ “ ਬਚਨ ਨੇ ਮੈਨੂੰ ਜਿਵਾਲਿਆ ਹੈ । ” — ਜ਼ਬੂਰਾਂ ਦੀ ਪੋਥੀ 119 : 50 . ( w09 3 / 1 ) 
[ ਸਫ਼ਾ 23 ਉੱਤੇ ਤਸਵੀਰ ] 
ਮੇਰਾ ਪਿਆਰਾ ਦੋਸਤ ਐਲਬਿਨ ਰਲਵਿਟਜ਼ 
[ ਸਫ਼ਾ 23 ਉੱਤੇ ਤਸਵੀਰ ] 
ਮਾਰੀਜ਼ ਆਨਾਜ਼ੀਅਕ 
[ ਸਫ਼ਾ 24 ਉੱਤੇ ਤਸਵੀਰ ] 
ਉਹ ਬਾਈਬਲ ਜੋ ਮੈਨੂੰ ਇਕ ਹਫ਼ਤੇ ਦੀ ਰੋਟੀ ਬਦਲੇ ਮਿਲੀ 
[ ਸਫ਼ਾ 25 ਉੱਤੇ ਤਸਵੀਰ ] 
1946 ਵਿਚ ਆਪਣੀ ਮੰਗੇਤਰ ਟੀਨਾ ਨਾਲ 
[ ਸਫ਼ਾ 25 ਉੱਤੇ ਤਸਵੀਰ ] 
ਜ਼ੌਨ ਕੇਹਰਾ ਅਤੇ ਉਸ ਦੀ ਪਤਨੀ ਟਿਟੀਕਾ 

“ ਦੂਸਰਾ ਹੁਕਮ ਇਹ ਹੈ : ‘ ਤੂੰ ਆਪਣੇ ਗੁਆਂਢੀ ਨੂੰ ਉਵੇਂ ਪਿਆਰ ਕਰ ਜਿਵੇਂ ਤੂੰ ਆਪਣੇ ਆਪ ਨੂੰ ਕਰਦਾ ਹੈਂ । ’ ” ​ — ਮੱਤੀ 22 : 39 . 
ਅਸਲ ਵਿਚ ਸਾਡਾ ਗੁਆਂਢੀ ਕੌਣ ਹੈ ? 
ਸਾਨੂੰ ਆਪਣੇ ਗੁਆਂਢੀ ਨੂੰ ਪਿਆਰ ਕਿਉਂ ਦਿਖਾਉਣਾ ਚਾਹੀਦਾ ਹੈ ? 
ਅਸੀਂ ਇਹ ਕਿੱਦਾਂ ਕਰ ਸਕਦੇ ਹਾਂ ? 
ਆਪਣੇ ਸ਼ਬਦਾਂ ਵਿਚ ਸਮਝਾਓ ਕਿ 1 ਕੁਰਿੰਥੀਆਂ 13 : 4 - 8 ਵਿਚ ਪਿਆਰ ਬਾਰੇ ਕੀ ਦੱਸਿਆ ਗਿਆ ਹੈ । 
1 , 2 . 
( ੳ ) ਯਿਸੂ ਨੇ ਮੂਸਾ ਦੇ ਕਾਨੂੰਨ ਵਿਚ ਦੂਸਰਾ ਸਭ ਤੋਂ ਵੱਡਾ ਹੁਕਮ ਕਿਹੜਾ ਦੱਸਿਆ ? 
( ਅ ) ਅਸੀਂ ਕਿਨ੍ਹਾਂ ਸਵਾਲਾਂ ’ ਤੇ ਚਰਚਾ ਕਰਾਂਗੇ ? 
ਇਕ ਵਾਰ ਇਕ ਫ਼ਰੀਸੀ ਨੇ ਯਿਸੂ ਨੂੰ ਪਰਖਦੇ ਹੋਏ ਪੁੱਛਿਆ : “ ਗੁਰੂ ਜੀ , ਮੂਸਾ ਦੇ ਕਾਨੂੰਨ ਵਿਚ ਸਭ ਤੋਂ ਵੱਡਾ ਹੁਕਮ ਕਿਹੜਾ ਹੈ ? ” 
ਜਿੱਦਾਂ ਕਿ ਅਸੀਂ ਪਿਛਲੇ ਲੇਖ ਵਿਚ ਦੇਖਿਆ ਸੀ , ਯਿਸੂ ਨੇ ਜਵਾਬ ਦਿੱਤਾ ਕਿ “ ਪਹਿਲਾ ਅਤੇ ਸਭ ਤੋਂ ਵੱਡਾ ਹੁਕਮ ” ਹੈ : “ ਤੂੰ ਯਹੋਵਾਹ ਆਪਣੇ ਪਰਮੇਸ਼ੁਰ ਨੂੰ ਆਪਣੇ ਪੂਰੇ ਦਿਲ ਨਾਲ , ਆਪਣੀ ਪੂਰੀ ਜਾਨ ਨਾਲ ਅਤੇ ਆਪਣੀ ਪੂਰੀ ਸਮਝ ਨਾਲ ਪਿਆਰ ਕਰ । ” 
ਯਿਸੂ ਨੇ ਅੱਗੇ ਕਿਹਾ ਕਿ “ ਦੂਸਰਾ ਹੁਕਮ ਇਹ ਹੈ : ‘ ਤੂੰ ਆਪਣੇ ਗੁਆਂਢੀ ਨੂੰ ਉਵੇਂ ਪਿਆਰ ਕਰ ਜਿਵੇਂ ਤੂੰ ਆਪਣੇ ਆਪ ਨੂੰ ਕਰਦਾ ਹੈਂ । ’ ” ​ — ਮੱਤੀ 22 : 34 - 39 . 
ਯਿਸੂ ਨੇ ਕਿਹਾ ਸੀ ਕਿ ਸਾਨੂੰ ਆਪਣੇ ਗੁਆਂਢੀ ਨੂੰ ਉਵੇਂ ਪਿਆਰ ਕਰਨਾ ਚਾਹੀਦਾ ਹੈ ਜਿਵੇਂ ਅਸੀਂ ਆਪਣੇ ਆਪ ਨੂੰ ਕਰਦੇ ਹਾਂ । 
ਇਸ ਲਈ ਅਸੀਂ ਆਪਣੇ ਆਪ ਤੋਂ ਪੁੱਛ ਸਕਦੇ ਹਾਂ : ਸਾਡਾ ਗੁਆਂਢੀ ਕੌਣ ਹੈ ? 
ਅਸੀਂ ਆਪਣੇ ਗੁਆਂਢੀ ਨੂੰ ਪਿਆਰ ਕਿੱਦਾਂ ਦਿਖਾ ਸਕਦੇ ਹਾਂ ? 
3 , 4 . 
( ੳ ) ਕਿਹੜੀ ਮਿਸਾਲ ਵਰਤਦੇ ਹੋਏ ਯਿਸੂ ਨੇ ਇਸ ਸਵਾਲ ਦਾ ਜਵਾਬ ਦਿੱਤਾ : “ ਅਸਲ ਵਿਚ ਮੇਰਾ ਗੁਆਂਢੀ ਹੈ ਕੌਣ ? ” 
( ਅ ) ਇਕ ਸਾਮਰੀ ਨੇ ਉਸ ਬੰਦੇ ਦੀ ਕਿੱਦਾਂ ਮਦਦ ਕੀਤੀ ਸੀ ਜਿਸ ਨੂੰ ਲੁੱਟਣ ਤੋਂ ਬਾਅਦ ਮਾਰ - ਕੁੱਟ ਕੇ ਅਧਮੋਇਆ ਛੱਡ ਦਿੱਤਾ ਗਿਆ ਸੀ ? 
( ਇਸ ਲੇਖ ਦੀ ਪਹਿਲੀ ਤਸਵੀਰ ਦੇਖੋ । ) 
ਅਸੀਂ ਉਸ ਇਨਸਾਨ ਨੂੰ ਆਪਣਾ ਗੁਆਂਢੀ ਸਮਝਦੇ ਹਾਂ ਜੋ ਸਾਡੇ ਨੇੜੇ ਰਹਿੰਦਾ ਹੈ , ਜਿਸ ਨਾਲ ਸਾਡੀ ਬਣਦੀ ਹੈ ਅਤੇ ਜੋ ਲੋੜ ਪੈਣ ਤੇ ਸਾਡੀ ਮਦਦ ਕਰਦਾ ਹੈ । 
( ਕਹਾ . 
27 : 10 ) ਪਰ ਗੌਰ ਕਰੋ ਕਿ ਯਿਸੂ ਨੇ ਕੀ ਕਿਹਾ ਜਦ ਧਰਮੀ ਹੋਣ ਦਾ ਦਿਖਾਵਾ ਕਰਨ ਵਾਲੇ ਇਕ ਬੰਦੇ ਨੇ ਉਸ ਨੂੰ ਪੁੱਛਿਆ : “ ਅਸਲ ਵਿਚ ਮੇਰਾ ਗੁਆਂਢੀ ਹੈ ਕੌਣ ? ” 
ਜਵਾਬ ਵਿਚ ਯਿਸੂ ਨੇ ਇਕ ਸਾਮਰੀ ਬੰਦੇ ਦੀ ਮਿਸਾਲ ਦਿੱਤੀ । 
( ਲੂਕਾ 10 : 29 - 37 ਪੜ੍ਹੋ । ) 
ਇਕ ਪੁਜਾਰੀ ਅਤੇ ਲੇਵੀ ਨੇ ਉਸ ਬੰਦੇ ਨੂੰ ਦੇਖਿਆ ਜਿਸ ਦਾ ਸਭ ਕੁਝ ਲੁੱਟ ਲਿਆ ਗਿਆ ਸੀ ਅਤੇ ਉਸ ਨੂੰ ਮਾਰ - ਕੁੱਟ ਕੇ ਅਧਮੋਇਆ ਛੱਡ ਦਿੱਤਾ ਗਿਆ ਸੀ । 
ਉਨ੍ਹਾਂ ਨੂੰ ਉਸ ਆਦਮੀ ਨਾਲ ਚੰਗੇ ਗੁਆਂਢੀਆਂ ਵਾਂਗ ਪੇਸ਼ ਆਉਣਾ ਚਾਹੀਦਾ ਸੀ । 
ਪਰ ਉਹ ਉਸ ਆਦਮੀ ਲਈ ਬਿਨਾਂ ਕੁਝ ਕੀਤਿਆਂ ਦੂਜੇ ਪਾਸੇ ਦੀ ਲੰਘ ਗਏ । 
ਇਕ ਸਾਮਰੀ ਬੰਦੇ ਨੇ ਉਸ ਦੀ ਮਦਦ ਕੀਤੀ ਜੋ ਉਨ੍ਹਾਂ ਲੋਕਾਂ ਵਿੱਚੋਂ ਸੀ ਜਿਹੜੇ ਮੂਸਾ ਦੇ ਕਾਨੂੰਨ ਨੂੰ ਮੰਨਦੇ ਸਨ , ਪਰ ਯਹੂਦੀ ਲੋਕ ਸਾਮਰੀ ਲੋਕਾਂ ਨਾਲ ਨਫ਼ਰਤ ਕਰਦੇ ਸਨ । ​ — ਯੂਹੰ . 
4 : 9 . 
ਸਾਮਰੀ ਬੰਦੇ ਨੇ ਉਸ ਦੇ ਜ਼ਖ਼ਮਾਂ ਉੱਤੇ ਤੇਲ ਤੇ ਦਾਖਰਸ ਲਾ ਕੇ ਪੱਟੀਆਂ ਕੀਤੀਆਂ । 
ਉਸ ਨੇ ਮੁਸਾਫਰਖ਼ਾਨੇ ਦੇ ਮਾਲਕ ਨੂੰ ਉਸ ਬੰਦੇ ਦੀ ਦੇਖ - ਭਾਲ ਕਰਨ ਲਈ ਦੋ ਦੀਨਾਰ ਵੀ ਦਿੱਤੇ ਜੋ ਕਿ ਦੋ ਦਿਨਾਂ ਦੀ ਮਜ਼ਦੂਰੀ ਸੀ । 
ਸੋ ਸਾਡੇ ਲਈ ਇਹ ਦੇਖਣਾ ਕਿੰਨਾ ਆਸਾਨ ਹੈ ਕਿ ਉਸ ਜ਼ਖ਼ਮੀ ਬੰਦੇ ਦਾ ਅਸਲ ਵਿਚ ਗੁਆਂਢੀ ਕੌਣ ਸਾਬਤ ਹੋਇਆ । 
ਯਿਸੂ ਦੀ ਮਿਸਾਲ ਤੋਂ ਅਸੀਂ ਸਿੱਖਦੇ ਹਾਂ ਕਿ ਸਾਨੂੰ ਆਪਣੇ ਗੁਆਂਢੀ ਲਈ ਦਇਆ ਅਤੇ ਪਿਆਰ ਦਿਖਾਉਣਾ ਚਾਹੀਦਾ ਹੈ । 
ਯਹੋਵਾਹ ਦੇ ਗਵਾਹ ਪਿਆਰ ਦੀ ਖ਼ਾਤਰ ਗੁਆਂਢੀ ਦੀ ਮਦਦ ਕਰਨ ਲਈ ਇਕਦਮ ਤਿਆਰ ਹੋ ਜਾਂਦੇ ਹਨ ( ਪੈਰਾ 5 ਦੇਖੋ ) 
ਹਾਲ ਹੀ ਵਿਚ ਆਈ ਇਕ ਕੁਦਰਤੀ ਆਫ਼ਤ ਵਿਚ ਯਹੋਵਾਹ ਦੇ ਗਵਾਹਾਂ ਨੇ ਆਪਣੇ ਗੁਆਂਢੀ ਲਈ ਪਿਆਰ ਕਿਵੇਂ ਦਿਖਾਇਆ ? 
ਅੱਜ ਉਸ ਸਾਮਰੀ ਬੰਦੇ ਵਰਗੇ ਦਿਆਲੂ ਲੋਕ ਲੱਭਣੇ ਬਹੁਤ ਔਖੇ ਹਨ । 
ਇਹ ਗੱਲ ਖ਼ਾਸ ਕਰਕੇ ਇਨ੍ਹਾਂ ‘ ਆਖ਼ਰੀ ਦਿਨਾਂ ’ ਵਿਚ ਸੱਚ ਹੈ ਕਿਉਂਕਿ ਜ਼ਿਆਦਾਤਰ ਲੋਕ ਨਿਰ­ਮੋਹੀ ਤੇ ਵਹਿਸ਼ੀ ਹਨ ਅਤੇ ਭਲਾਈ ਨਾਲ ਪਿਆਰ ਨਹੀਂ ਕਰਦੇ । 
ਮਿਸਾਲ ਲਈ , ਕੁਦਰਤੀ ਆਫ਼ਤਾਂ ਦੌਰਾਨ ਔਖੇ ਹਾਲਾਤਾਂ ਦਾ ਸਾਮ੍ਹਣਾ ਕਰਨਾ ਪੈਂਦਾ ਹੈ । 
ਗੌਰ ਕਰੋ ਕਿ ਅਕਤੂਬਰ 2012 ਨੂੰ ਸੈਂਡੀ ਨਾਂ ਦੇ ਤੂਫ਼ਾਨ ਨਾਲ ਨਿਊਯਾਰਕ ਸ਼ਹਿਰ ਦਾ ਇਕ ਹਿੱਸਾ ਬਹੁਤ ਬੁਰੀ ਤਰ੍ਹਾਂ ਨੁਕਸਾਨਿਆ ਗਿਆ । 
ਪਰ ਲੁਟੇਰਿਆਂ ਨੇ ਉਸ ਇਲਾਕੇ ਵਿਚ ਰਹਿ ਰਹੇ ਲੋਕਾਂ ਨੂੰ ਲੁੱਟਿਆ ਜੋ ਕਿ ਪਹਿਲਾਂ ਹੀ ਦੁੱਖਾਂ ਦੇ ਮਾਰੇ ਹੋਏ ਸਨ ਕਿਉਂਕਿ ਉੱਥੇ ਬਿਜਲੀ ਨਹੀਂ ਸੀ , ਠੰਢ ਵਿਚ ਰਹਿ ਰਹੇ ਸਨ ਤੇ ਹੋਰ ਜ਼ਰੂਰੀ ਚੀਜ਼ਾਂ ਤੋਂ ਵਾਂਝੇ ਸਨ । 
ਉਸ ਇਲਾਕੇ ਵਿਚ ਯਹੋਵਾਹ ਦੇ ਗਵਾਹਾਂ ਨੇ ਆਪਣੇ ਭੈਣਾਂ - ਭਰਾਵਾਂ ਦੀ ਮਦਦ ਕਰਨ ਦੇ ਨਾਲ - ਨਾਲ ਦੂਜੇ ਲੋਕਾਂ ਦੀ ਵੀ ਮਦਦ ਕੀਤੀ । 
ਇਹ ਕਰਕੇ ਮਸੀਹੀਆਂ ਨੇ ਦਿਖਾਇਆ ਕਿ ਉਹ ਆਪਣੇ ਗੁਆਂਢੀ ਨੂੰ ਪਿਆਰ ਕਰਦੇ ਹਨ । 
ਅਸੀਂ ਹੋਰ ਕਿਹੜੇ ਤਰੀਕਿਆਂ ਰਾਹੀਂ ਆਪਣੇ ਗੁਆਂਢੀ ਲਈ ਪਿਆਰ ਦਿਖਾ ਸਕਦੇ ਹਾਂ ? 
ਪ੍ਰਚਾਰ ਵਿਚ ਅਸੀਂ ਲੋਕਾਂ ਦੇ ਗੁਆਂਢੀ ਕਿਵੇਂ ਬਣਦੇ ਹਾਂ ? 
ਬਾਈਬਲ ਤੋਂ ਮਦਦ ਦਿਓ । 
ਪ੍ਰਚਾਰ ਵਿਚ ਅਸੀਂ ਆਪਣੇ ਗੁਆਂਢੀ ਨੂੰ “ ਧਰਮ - ਗ੍ਰੰਥ ਤੋਂ ਦਿਲਾਸਾ ” ਦਿੰਦੇ ਹਾਂ । 
ਬਿਨਾਂ ਸ਼ੱਕ ਅਸੀਂ ਪ੍ਰਚਾਰ ਵਿਚ ਲੋਕਾਂ ਨਾਲ ਬਾਈਬਲ ਦੀ ਸੱਚਾਈ ਸਾਂਝੀ ਕਰ ਕੇ ਉਨ੍ਹਾਂ ਦੇ ਗੁਆਂਢੀ ਬਣਦੇ ਹਾਂ । 
ਸਾਡੇ ਲਈ ਇਹ ਕਿੰਨੇ ਮਾਣ ਦੀ ਗੱਲ ਹੈ ਕਿ ਅਸੀਂ ਉਨ੍ਹਾਂ ਨੂੰ ‘ ਉਮੀਦ ਦੇਣ ਵਾਲੇ ਪਰਮੇਸ਼ੁਰ ’ ਦੇ ਰਾਜ ਦਾ ਸੰਦੇਸ਼ ਸੁਣਾਉਂਦੇ ਹਾਂ । ​ — ਰੋਮੀ . 
15 : 13 . 
ਉੱਤਮ ਅਸੂਲ ਕੀ ਹੈ ਅਤੇ ਇਸ ਨੂੰ ਲਾਗੂ ਕਰਨ ਕਰਕੇ ਸਾਨੂੰ ਕਿਹੜੀ ਬਰਕਤ ਮਿਲੇਗੀ ? 
ਉੱਤਮ ਅਸੂਲ ’ ਤੇ ਚੱਲੋ । 
ਪਹਾੜੀ ਉਪਦੇਸ਼ ਦਿੰਦੇ ਹੋਏ ਯਿਸੂ ਨੇ ਇਹ ਅਸੂਲ ਦਿੱਤਾ ਸੀ : “ ਜਿਸ ਤਰ੍ਹਾਂ ਤੁਸੀਂ ਆਪ ਚਾਹੁੰਦੇ ਹੋ ਕਿ ਦੂਸਰੇ ਤੁਹਾਡੇ ਨਾਲ ਪੇਸ਼ ਆਉਣ , ਤੁਸੀਂ ਵੀ ਉਨ੍ਹਾਂ ਨਾਲ ਉਸੇ ਤਰ੍ਹਾਂ ਪੇਸ਼ ਆਓ । 
ਮੂਸਾ ਦੇ ਕਾਨੂੰਨ ਅਤੇ ਨਬੀਆਂ ਦੀ ਸਿੱਖਿਆ ਦਾ ਇਹੋ ਨਿਚੋੜ ਹੈ । ” 
ਜਦ ਅਸੀਂ ਦੂਜਿਆਂ ਨਾਲ ਯਿਸੂ ਦੀ ਸਲਾਹ ਮੁਤਾਬਕ ਪੇਸ਼ ਆਉਂਦੇ ਹਾਂ , ਤਾਂ ਅਸੀਂ ਉਨ੍ਹਾਂ ਅਸੂਲਾਂ ’ ਤੇ ਚੱਲਦੇ ਹਾਂ ਜਿਨ੍ਹਾਂ ’ ਤੇ ‘ ਮੂਸਾ ਦਾ ਕਾਨੂੰਨ ’ ( ਉਤਪਤ ਤੋਂ ਬਿਵਸਥਾ ਸਾਰ ) ਅਤੇ “ ਨਬੀਆਂ ਦੀ ਸਿੱਖਿਆ ” ( ਇਬਰਾਨੀ ਲਿਖਤਾਂ ਵਿਚ ਭਵਿੱਖਬਾਣੀਆਂ ਦੀਆਂ ਕਿਤਾਬਾਂ ) ਆਧਾਰਿਤ ਹੈ । 
ਇਨ੍ਹਾਂ ਲਿਖਤਾਂ ਤੋਂ ਸਾਫ਼ ਪਤਾ ਲੱਗਦਾ ਹੈ ਕਿ ਪਰਮੇਸ਼ੁਰ ਉਨ੍ਹਾਂ ਨੂੰ ਬਰਕਤਾਂ ਦਿੰਦਾ ਹੈ ਜੋ ਦੂਜਿਆਂ ਨਾਲ ਪਿਆਰ ਨਾਲ ਪੇਸ਼ ਆਉਂਦੇ ਹਨ । 
ਮਿਸਾਲ ਲਈ , ਯਹੋਵਾਹ ਨੇ ਯਸਾਯਾਹ ਦੁਆਰਾ ਲਿਖਵਾਇਆ : “ ਇਨਸਾਫ਼ ਦੀ ਪਾਲਨਾ ਕਰੋ ਅਤੇ ਧਰਮ ਵਰਤੋ . . . 
ਧੰਨ [ “ ਖ਼ੁਸ਼ , ” NW ] ਹੈ ਉਹ ਮਨੁੱਖ ਜੋ ਏਹ ਕਰਦਾ ਹੈ । ” 
( ਯਸਾ . 
56 : 1 , 2 ) ਜਦ ਅਸੀਂ ਆਪਣੇ ਗੁਆਂਢੀ ਨਾਲ ਪਿਆਰ ਅਤੇ ਧਾਰਮਿਕਤਾ ਨਾਲ ਪੇਸ਼ ਆਉਂਦੇ ਹਾਂ , ਤਾਂ ਸਾਨੂੰ ਖ਼ੁਸ਼ੀ ਮਿਲਦੀ ਹੈ । 
ਸਾਨੂੰ ਆਪਣੇ ਦੁਸ਼ਮਣਾਂ ਲਈ ਪਿਆਰ ਕਿਉਂ ਦਿਖਾਉਣਾ ਚਾਹੀਦਾ ਹੈ ਅਤੇ ਇੱਦਾਂ ਕਰਨ ਨਾਲ ਕੀ ਹੋ ਸਕਦਾ ਹੈ ? 
ਆਪਣੇ ਦੁਸ਼ਮਣਾਂ ਨੂੰ ਪਿਆਰ ਕਰੋ । 
ਯਿਸੂ ਨੇ ਕਿਹਾ : “ ਤੁਸੀਂ ਸੁਣਿਆ ਹੈ ਕਿ ਇਹ ਕਿਹਾ ਗਿਆ ਸੀ : ‘ ਤੂੰ ਆਪਣੇ ਗੁਆਂਢੀ ਨਾਲ ਪਿਆਰ ਕਰ ਅਤੇ ਆਪਣੇ ਦੁਸ਼ਮਣ ਨਾਲ ਵੈਰ ਰੱਖ । ’ 
ਪਰ ਮੈਂ ਤੁਹਾਨੂੰ ਕਹਿੰਦਾ ਹਾਂ : ਤੁਸੀਂ ਆਪਣੇ ਦੁਸ਼ਮਣਾਂ ਨਾਲ ਪਿਆਰ ਕਰਦੇ ਰਹੋ ਅਤੇ ਜੋ ਤੁਹਾਨੂੰ ਸਤਾਉਂਦੇ ਹਨ , ਉਨ੍ਹਾਂ ਲਈ ਪ੍ਰਾਰਥਨਾ ਕਰਦੇ ਰਹੋ , ਤਾਂਕਿ ਤੁਸੀਂ ਆਪਣੇ ਸਵਰਗੀ ਪਿਤਾ ਦੇ ਪੁੱਤਰ ਬਣੋ । ” 
ਇਸੇ ਤਰ੍ਹਾਂ ਦੀ ਗੱਲ ਪੌਲੁਸ ਰਸੂਲ ਨੇ ਵੀ ਲਿਖੀ : “ ਜੇ ਤੇਰਾ ਦੁਸ਼ਮਣ ਭੁੱਖਾ ਹੈ , ਤਾਂ ਉਸ ਨੂੰ ਖਾਣ ਲਈ ਕੁਝ ਦੇ ; ਜੇ ਉਹ ਪਿਆਸਾ ਹੈ , ਤਾਂ ਉਸ ਨੂੰ ਪੀਣ ਲਈ ਕੁਝ ਦੇ । ” 
ਮੂਸਾ ਦੇ ਕਾਨੂੰਨ ਵਿਚ ਕਿਹਾ ਗਿਆ ਸੀ ਕਿ ਜੇ ਕੋਈ ਇਨਸਾਨ ਆਪਣੇ ਦੁਸ਼ਮਣ ਦੇ ਜਾਨਵਰ ਨੂੰ ਭਾਰ ਹੇਠ ਦੱਬਿਆ ਹੋਇਆ ਦੇਖਦਾ ਸੀ , ਤਾਂ ਉਸ ਨੂੰ ਜਾਨਵਰ ਨੂੰ ਭਾਰ ਹੇਠੋਂ ਕੱਢਣ ਵਿਚ ਮਦਦ ਕਰਨੀ ਚਾਹੀਦੀ ਸੀ । 
( ਕੂਚ 23 : 5 ) ਇਸ ਤਰ੍ਹਾਂ ਇਕੱਠੇ ਮਿਲ ਕੇ ਕੰਮ ਕਰਨ ਨਾਲ ਸ਼ਾਇਦ ਕਈ ਦੁਸ਼ਮਣ ਵੀ ਦੋਸਤ ਬਣ ਗਏ ਹੋਣੇ । 
ਮਸੀਹੀਆਂ ਦੇ ਪਿਆਰ ਦਿਖਾਉਣ ਨਾਲ ਬਹੁਤ ਸਾਰੇ ਦੁਸ਼ਮਣਾਂ ਦਾ ਰਵੱਈਆ ਉਨ੍ਹਾਂ ਪ੍ਰਤੀ ਬਦਲ ਗਿਆ ਹੈ । 
ਜੇਕਰ ਅਸੀਂ ਆਪਣੇ ਦੁਸ਼ਮਣਾਂ ਇੱਥੋਂ ਤਕ ਕਿ ਅਤਿਆਚਾਰ ਕਰਨ ਵਾਲਿਆਂ ਲਈ ਵੀ ਪਿਆਰ ਦਿਖਾਉਂਦੇ ਹਾਂ , ਤਾਂ ਸ਼ਾਇਦ ਉਨ੍ਹਾਂ ਵਿੱਚੋਂ ਕੁਝ ਮਸੀਹੀ ਬਣ ਜਾਣ । 
ਇਹ ਦੇਖ ਕੇ ਸਾਨੂੰ ਕਿੰਨੀ ਖ਼ੁਸ਼ੀ ਹੋਵੇਗੀ ! 
ਯਿਸੂ ਨੇ ਆਪਣੇ ਭੈਣਾਂ - ਭਰਾਵਾਂ ਨਾਲ ਸ਼ਾਂਤੀ ਬਣਾਈ ਰੱਖਣ ਲਈ ਕੀ ਕਿਹਾ ? 
“ ਸਾਰਿਆਂ ਨਾਲ ਬਣਾ ਕੇ ਰੱਖੋ । ” 
ਇਹ ਗੱਲ ਸਾਡੇ ਭੈਣਾਂ - ਭਰਾਵਾਂ ’ ਤੇ ਵੀ ਲਾਗੂ ਹੁੰਦੀ ਹੈ । 
ਯਿਸੂ ਨੇ ਕਿਹਾ : “ ਜੇ ਤੂੰ ਵੇਦੀ ਉੱਤੇ ਚੜ੍ਹਾਵਾ ਚੜ੍ਹਾਉਣ ਆਇਆ ਹੈਂ ਤੇ ਉੱਥੇ ਤੈਨੂੰ ਚੇਤੇ ਆਉਂਦਾ ਹੈ ਕਿ ਤੇਰਾ ਭਰਾ ਕਿਸੇ ਗੱਲੋਂ ਤੇਰੇ ਨਾਲ ਨਾਰਾਜ਼ ਹੈ , ਤਾਂ ਤੂੰ ਆਪਣਾ ਚੜ੍ਹਾਵਾ ਵੇਦੀ ਦੇ ਸਾਮ੍ਹਣੇ ਰੱਖ ਅਤੇ ਪਹਿਲਾਂ ਜਾ ਕੇ ਆਪਣੇ ਭਰਾ ਨਾਲ ਸੁਲ੍ਹਾ ਕਰ , ਅਤੇ ਫਿਰ ਆ ਕੇ ਆਪਣਾ ਚੜ੍ਹਾਵਾ ਚੜ੍ਹਾ । ” 
ਜਦ ਅਸੀਂ ਆਪਣੇ ਭੈਣਾਂ - ਭਰਾਵਾਂ ਲਈ ਪਿਆਰ ਦਿਖਾਉਂਦੇ ਹਾਂ ਅਤੇ ਉਨ੍ਹਾਂ ਨਾਲ ਸ਼ਾਂਤੀ ਬਣਾਈ ਰੱਖਣ ਲਈ ਕਦਮ ਚੁੱਕਦੇ ਹਾਂ , ਤਾਂ ਪਰਮੇਸ਼ੁਰ ਸਾਡੇ ਤੋਂ ਖ਼ੁਸ਼ ਹੋਵੇਗਾ । 
ਸਾਨੂੰ ਦੂਸਰਿਆਂ ਵਿਚ ਨੁਕਸ ਕਿਉਂ ਨਹੀਂ ਕੱਢਣੇ ਚਾਹੀਦੇ ? 
ਦੂਸਰਿਆਂ ਵਿਚ ਨੁਕਸ ਨਾ ਕੱਢੋ । 
ਯਿਸੂ ਨੇ ਕਿਹਾ : “ ਦੂਸਰਿਆਂ ਵਿਚ ਨੁਕਸ ਕੱਢਣੇ ਛੱਡ ਦਿਓ , ਤਾਂ ਤੁਹਾਡੇ ਵਿਚ ਵੀ ਨੁਕਸ ਨਹੀਂ ਕੱਢੇ ਜਾਣਗੇ ; ਕਿਉਂਕਿ ਜਿਸ ਆਧਾਰ ’ ਤੇ ਤੁਸੀਂ ਦੂਸਰਿਆਂ ’ ਤੇ ਦੋਸ਼ ਲਾਉਂਦੇ ਹੋ , ਉਸੇ ਆਧਾਰ ’ ਤੇ ਤੁਹਾਡੇ ’ ਤੇ ਵੀ ਦੋਸ਼ ਲਾਇਆ ਜਾਵੇਗਾ ; ਜਿਸ ਮਾਪ ਨਾਲ ਤੁਸੀਂ ਦੂਸਰਿਆਂ ਨੂੰ ਮਾਪ ਕੇ ਦਿੰਦੇ ਹੋ , ਉਸੇ ਮਾਪ ਨਾਲ ਉਹ ਤੁਹਾਨੂੰ ਵੀ ਮਾਪ ਕੇ ਦੇਣਗੇ । 
ਤਾਂ ਫਿਰ , ਤੂੰ ਆਪਣੇ ਭਰਾ ਦੀ ਅੱਖ ਵਿਚ ਪਏ ਕੱਖ ਨੂੰ ਕਿਉਂ ਦੇਖਦਾ ਹੈਂ , ਪਰ ਆਪਣੀ ਅੱਖ ਵਿਚਲੇ ਸ਼ਤੀਰ ਨੂੰ ਨਹੀਂ ਦੇਖਦਾ ? 
ਤੂੰ ਆਪਣੇ ਭਰਾ ਨੂੰ ਇਹ ਕਿਵੇਂ ਕਹਿ ਸਕਦਾ ਹੈਂ , ‘ ਲਿਆ ਮੈਂ ਤੇਰੀ ਅੱਖ ਵਿੱਚੋਂ ਕੱਖ ਕੱਢ ਦਿਆਂ , ’ ਜਦ ਕਿ ਦੇਖ ! 
ਤੇਰੀ ਆਪਣੀ ਅੱਖ ਵਿਚ ਸ਼ਤੀਰ ਹੈ ? 
ਪਖੰਡੀਆ , ਪਹਿਲਾਂ ਆਪਣੀ ਅੱਖ ਵਿਚ ਪਏ ਸ਼ਤੀਰ ਨੂੰ ਕੱਢ , ਅਤੇ ਫਿਰ ਤੂੰ ਸਾਫ਼ ਦੇਖ ਸਕੇਂਗਾ ਕਿ ਆਪਣੇ ਭਰਾ ਦੀ ਅੱਖ ਵਿੱਚੋਂ ਕੱਖ ਕਿਵੇਂ ਕੱਢਣਾ ਹੈ । ” 
ਸਾਨੂੰ ਕਿੰਨੇ ਹੀ ਵਧੀਆ ਢੰਗ ਨਾਲ ਸਮਝਾਇਆ ਗਿਆ ਹੈ ਕਿ ਅਸੀਂ ਦੂਸਰਿਆਂ ਦੀਆਂ ਛੋਟੀਆਂ - ਮੋਟੀਆਂ ਕਮੀਆਂ - ਕਮਜ਼ੋਰੀਆਂ ਨਾ ਦੇਖੀਏ ਜਦ ਕਿ ਸ਼ਾਇਦ ਸਾਡੇ ਆਪਣੇ ਵਿਚ ਬਹੁਤ ਵੱਡੀਆਂ ਕਮੀਆਂ - ਕਮਜ਼ੋਰੀਆਂ ਹੋਣ । 
11 , 12 . 
ਆਪਣੇ ਗੁਆਂਢੀ ਨੂੰ ਪਿਆਰ ਦਿਖਾਉਣ ਦਾ ਸਭ ਤੋਂ ਵਧੀਆ ਤਰੀਕਾ ਕੀ ਹੈ ? 
ਅਸੀਂ ਆਪਣੇ ਗੁਆਂਢੀ ਨੂੰ ਖ਼ਾਸ ਤਰੀਕੇ ਨਾਲ ਪਿਆਰ ਦਿਖਾਉਣਾ ਚਾਹੁੰਦੇ ਹਾਂ । 
ਯਿਸੂ ਦੀ ਤਰ੍ਹਾਂ ਅਸੀਂ ਵੀ ਰਾਜ ਦੀ ਖ਼ੁਸ਼ ਖ਼ਬਰੀ ਦਾ ਪ੍ਰਚਾਰ ਕਰਦੇ ਹਾਂ । 
ਯਿਸੂ ਨੇ ਆਪਣੇ ਚੇਲਿਆਂ ਨੂੰ ਕਿਹਾ ਕਿ “ ਸਾਰੀਆਂ ਕੌਮਾਂ ਦੇ ਲੋਕਾਂ ਨੂੰ ਚੇਲੇ ਬਣਾਓ । ” 
ਇਸ ਹੁਕਮ ਨੂੰ ਮੰਨ ਕੇ ਅਸੀਂ ਆਪਣੇ ਗੁਆਂਢੀ ਦੀ ਨਾਸ਼ ਵੱਲ ਜਾਂਦੇ ਖੁੱਲ੍ਹੇ ਰਾਹ ਨੂੰ ਛੱਡਣ ਅਤੇ ਜ਼ਿੰਦਗੀ ਵੱਲ ਜਾਂਦੇ ਤੰਗ ਰਾਹ ’ ਤੇ ਚੱਲਣ ਵਿਚ ਮਦਦ ਕਰਦੇ ਹਾਂ । 
ਇਸ ਵਿਚ ਕੋਈ ਸ਼ੱਕ ਨਹੀਂ ਕਿ ਯਹੋਵਾਹ ਸਾਡੇ ਮਿਹਨਤ ’ ਤੇ ਬਰਕਤ ਪਾਉਂਦਾ ਹੈ । 
ਯਿਸੂ ਨੇ ਲੋਕਾਂ ਦੀ ਇਹ ਸਮਝਣ ਵਿਚ ਮਦਦ ਕੀਤੀ ਕਿ ਉਨ੍ਹਾਂ ਨੂੰ ਯਹੋਵਾਹ ਦੀ ਅਗਵਾਈ ਦੀ ਲੋੜ ਹੈ । 
ਲੋਕਾਂ ਨੂੰ “ ਪਰਮੇਸ਼ੁਰ ਦੀ ਖ਼ੁਸ਼ ਖ਼ਬਰੀ ” ਬਾਰੇ ਦੱਸ ਕੇ ਅਸੀਂ ਯਿਸੂ ਦੀ ਨਕਲ ਕਰਦੇ ਹਾਂ । 
ਜਿਹੜੇ ਲੋਕ ਰਾਜ ਦੇ ਸੰਦੇਸ਼ ਨੂੰ ਕਬੂਲ ਕਰਦੇ ਹਨ , ਉਹ ਯਿਸੂ ਮਸੀਹ ਰਾਹੀਂ ਯਹੋਵਾਹ ਨਾਲ ਸੁਲ੍ਹਾ ਕਰਦੇ ਹਨ । 
ਇਸ ਤਰ੍ਹਾਂ ਖ਼ੁਸ਼ ਖ਼ਬਰੀ ਦਾ ਪ੍ਰਚਾਰ ਕਰ ਕੇ ਅਸੀਂ ਆਪਣੇ ਗੁਆਂਢੀ ਨੂੰ ਅਹਿਮ ਤਰੀਕੇ ਨਾਲ ਪਿਆਰ ਦਿਖਾਉਂਦੇ ਹਾਂ । 
ਜਦ ਅਸੀਂ ਲੋਕਾਂ ਨੂੰ ਯਹੋਵਾਹ ਬਾਰੇ ਸਿਖਾਉਂਦੇ ਹਾਂ , ਤਾਂ ਅਸੀਂ ਕਿੱਦਾਂ ਮਹਿਸੂਸ ਕਰਦੇ ਹਾਂ ? 
ਵਧੀਆ ਢੰਗ ਨਾਲ ਰਿਟਰਨ ਵਿਜ਼ਿਟਾਂ ਅਤੇ ਬਾਈਬਲ ਸਟੱਡੀਆਂ ਕਰਾ ਕੇ ਅਸੀਂ ਲੋਕਾਂ ਨੂੰ ਯਹੋਵਾਹ ਦਾ ਕਹਿਣਾ ਮੰਨਣਾ ਸਿਖਾ ਸਕਦੇ ਹਾਂ । 
ਕੁਝ ਆਪਣੀਆਂ ਜ਼ਿੰਦਗੀਆਂ ਵਿਚ ਬਹੁਤ ਸਾਰੇ ਬਦਲਾਅ ਕਰਦੇ ਹਨ । 
ਜਦ ਅਸੀਂ ਦੇਖਦੇ ਹਾਂ ਕਿ ਯਹੋਵਾਹ ਨੇਕਦਿਲ ਲੋਕਾਂ ਦੀ ਤਰੱਕੀ ਕਰਨ ਅਤੇ ਉਸ ਦੇ ਦੋਸਤ ਬਣਨ ਵਿਚ ਮਦਦ ਕਰ ਰਿਹਾ ਹੈ , ਤਾਂ ਸਾਨੂੰ ਬਹੁਤ ਖ਼ੁਸ਼ੀ ਹੁੰਦੀ ਹੈ । 
ਬਾਈਬਲ ਦੀ ਸਟੱਡੀ ਕਰ ਕੇ ਬਹੁਤ ਸਾਰੇ ਲੋਕਾਂ ਦੀ ਨਿਰਾਸ਼ਾ ਖ਼ੁਸ਼ੀ ਵਿਚ ਬਦਲ ਜਾਂਦੀ ਹੈ । 
ਉਹ ਚਿੰਤਾ ਕਰਨ ਦੀ ਬਜਾਇ ਯਹੋਵਾਹ ’ ਤੇ ਭਰੋਸਾ ਰੱਖਣਾ ਸਿੱਖਦੇ ਹਨ । 
ਸਾਡੇ ਲਈ ਕਿੰਨੇ ਮਾਣ ਦੀ ਗੱਲ ਹੈ ਕਿ ਅਸੀਂ ਇਸ ਕੰਮ ਦੇ ਜ਼ਰੀਏ ਆਪਣੇ ਗੁਆਂਢੀ ਲਈ ਪਿਆਰ ਦਿਖਾਉਂਦੇ ਹਾਂ । 
ਆਪਣੇ ਸ਼ਬਦਾਂ ਵਿਚ ਸਮਝਾਓ ਕਿ ਪੌਲੁਸ ਨੇ 1 ਕੁਰਿੰਥੀਆਂ 13 : 4 - 8 ਵਿਚ ਪਿਆਰ ਬਾਰੇ ਕੀ ਦੱਸਿਆ ਸੀ । 
ਪੌਲੁਸ ਨੇ ਪਿਆਰ ਬਾਰੇ ਜੋ ਲਿਖਿਆ , ਉਸ ਮੁਤਾਬਕ ਚੱਲ ਕੇ ਅਸੀਂ ਆਪਣੇ ਗੁਆਂਢੀ ਨਾਲ ਚੰਗੀ ਤਰ੍ਹਾਂ ਪੇਸ਼ ਆ ਸਕਦੇ ਹਾਂ । 
ਇਸ ਤਰ੍ਹਾਂ ਅਸੀਂ ਬਹੁਤ ਸਾਰੀਆਂ ਮੁਸੀਬਤਾਂ ਤੋਂ ਬਚ ਸਕਦੇ ਹਾਂ ਅਤੇ ਸਾਨੂੰ ਖ਼ੁਸ਼ੀਆਂ ਤੇ ਬਰਕਤਾਂ ਮਿਲ ਸਕਦੀਆਂ ਹਨ । 
( 1 ਕੁਰਿੰਥੀਆਂ 13 : 4 - 8 ਪੜ੍ਹੋ । ) 
ਆਓ ਅਸੀਂ ਪੌਲੁਸ ਦੀਆਂ ਪਿਆਰ ਬਾਰੇ ਲਿਖੀਆਂ ਗੱਲਾਂ ’ ਤੇ ਚਰਚਾ ਕਰੀਏ ਅਤੇ ਦੇਖੀਏ ਕਿ ਆਪਣੇ ਗੁਆਂਢੀ ਨਾਲ ਪੇਸ਼ ਆਉਂਦੇ ਵੇਲੇ ਅਸੀਂ ਉਸ ਦੀ ਸਲਾਹ ਨੂੰ ਕਿੱਦਾਂ ਲਾਗੂ ਕਰ ਸਕਦੇ ਹਾਂ । 
( ੳ ) ਸਾਨੂੰ ਧੀਰਜ ਅਤੇ ਦਿਆਲਤਾ ਨਾਲ ਪੇਸ਼ ਕਿਉਂ ਆਉਣਾ ਚਾਹੀਦਾ ਹੈ ? 
( ਅ ) ਕਿਨ੍ਹਾਂ ਕਾਰਨਾਂ ਕਰਕੇ ਸਾਨੂੰ ਈਰਖਾ ਨਹੀਂ ਕਰਨੀ ਚਾਹੀਦੀ ਅਤੇ ਸ਼ੇਖ਼ੀ ਨਹੀਂ ਮਾਰਨੀ ਚਾਹੀਦੀ ? 
“ ਪਿਆਰ ਧੀਰਜਵਾਨ ਅਤੇ ਦਿਆਲੂ ਹੈ । ” 
ਜਿੱਦਾਂ ਪਰਮੇਸ਼ੁਰ ਨਾਮੁਕੰਮਲ ਇਨਸਾਨਾਂ ਨਾਲ ਧੀਰਜ ਅਤੇ ਦਿਆਲਤਾ ਨਾਲ ਪੇਸ਼ ਆਉਂਦਾ ਹੈ , ਉਸੇ ਤਰ੍ਹਾਂ ਜਦ ਦੂਜੇ ਗ਼ਲਤੀਆਂ ਕਰਦੇ ਹਨ ਜਾਂ ਸਾਡੇ ਨਾਲ ਬੁਰੇ ਢੰਗ ਨਾਲ ਪੇਸ਼ ਆਉਂਦੇ ਹਨ , ਤਾਂ ਸਾਨੂੰ ਵੀ ਉਸ ਵੇਲੇ ਧੀਰਜ ਅਤੇ ਦਿਆਲਤਾ ਨਾਲ ਪੇਸ਼ ਆਉਣਾ ਚਾਹੀਦਾ ਹੈ । 
“ ਪਿਆਰ ਈਰਖਾ ਨਹੀਂ ਕਰਦਾ । ” 
ਸੱਚਾ ਪਿਆਰ ਹੋਣ ਕਰਕੇ ਅਸੀਂ ਮੰਡਲੀ ਵਿਚ ਦੂਜਿਆਂ ਦੀਆਂ ਜ਼ਿੰਮੇਵਾਰੀਆਂ ਜਾਂ ਚੀਜ਼ਾਂ ਲੈਣ ਦਾ ਲਾਲਚ ਨਹੀਂ ਕਰਾਂਗੇ । 
ਇਸ ਤੋਂ ਇਲਾਵਾ , ਜੇ ਅਸੀਂ ਆਪਣੇ ਭੈਣਾਂ - ਭਰਾਵਾਂ ਨਾਲ ਪਿਆਰ ਕਰਦੇ ਹਾਂ , ਤਾਂ ਅਸੀਂ ਸ਼ੇਖ਼ੀ ਨਹੀਂ ਮਾਰਾਂਗੇ ਜਾਂ ਘਮੰਡ ਨਾਲ ਫੁੱਲ ਨਹੀਂ ਜਾਵਾਂਗੇ । 
ਅਸਲ ਵਿਚ “ ਘੁਮੰਡੀ ਅੱਖਾਂ ਅਤੇ ਹੰਕਾਰੀ ਮਨ . . . 
ਪਾਪ ਹਨ । ” ​ — ਕਹਾ . 
21 : 4 . 
16 , 17 . 
ਪਹਿਲਾ ਕੁਰਿੰਥੀਆਂ 13 : 5 , 6 ਦੇ ਮੁਤਾਬਕ ਅਸੀਂ ਆਪਣੇ ਗੁਆਂਢੀ ਨਾਲ ਕਿੱਦਾਂ ਪੇਸ਼ ਆਵਾਂਗੇ ? 
ਪਿਆਰ ਕਰਕੇ ਅਸੀਂ ਆਪਣੇ ਗੁਆਂਢੀ ਨਾਲ ਬਦਤਮੀਜ਼ੀ ਨਾਲ ਪੇਸ਼ ਨਹੀਂ ਆਵਾਂਗੇ । 
ਅਸੀਂ ਉਸ ਨਾਲ ਝੂਠ ਨਹੀਂ ਬੋਲਾਂਗੇ , ਉਸ ਦੀ ਕੋਈ ਚੀਜ਼ ਚੋਰੀ ਨਹੀਂ ਕਰਾਂਗੇ ਜਾਂ ਇੱਦਾਂ ਦਾ ਕੁਝ ਨਹੀਂ ਕਰਾਂਗੇ ਜੋ ਯਹੋਵਾਹ ਦੇ ਕਾਨੂੰਨਾਂ ਤੇ ਅਸੂਲਾਂ ਦੇ ਖ਼ਿਲਾਫ਼ ਹੋਵੇ । 
ਪਿਆਰ ਕਰਕੇ ਅਸੀਂ ਆਪਣੇ ਬਾਰੇ ਸੋਚਣ ਦੀ ਬਜਾਇ ਦੂਜਿਆਂ ਦੇ ਭਲੇ ਬਾਰੇ ਸੋਚਾਂਗੇ । ​ — ਫ਼ਿਲਿ . 
2 : 4 . 
ਸੱਚਾ ਪਿਆਰ ਜਲਦੀ ਖਿਝਦਾ ਨਹੀਂ ਅਤੇ “ ਗਿਲੇ - ਸ਼ਿਕਵਿਆਂ ਦਾ ਹਿਸਾਬ ਨਹੀਂ ਰੱਖਦਾ । ” 
ਸਾਨੂੰ ਇਸ ਗੱਲ ਦਾ ਹਿਸਾਬ - ਕਿਤਾਬ ਨਹੀਂ ਰੱਖਣਾ ਚਾਹੀਦਾ ਕਿ ਕਿਸੇ ਭੈਣ ਜਾਂ ਭਰਾ ਨੇ ਸਾਨੂੰ ਕਿੰਨੀ ਵਾਰੀ ਦੁੱਖ ਪਹੁੰਚਾਇਆ ਹੈ । 
ਜੇ ਅਸੀਂ ਕਿਸੇ ਲਈ ਆਪਣੇ ਮਨ ਵਿਚ ਗੁੱਸਾ ਰੱਖਦੇ ਹਾਂ , ਤਾਂ ਅਸੀਂ ਪਰਮੇਸ਼ੁਰ ਨੂੰ ਖ਼ੁਸ਼ ਨਹੀਂ ਕਰ ਸਕਦੇ ਹਾਂ । 
ਇਹ ਗੁੱਸਾ ਅੱਗ ਦੀ ਤਰ੍ਹਾਂ ਭੜਕ ਸਕਦਾ ਹੈ ਜਿਸ ਤੋਂ ਸਾਨੂੰ ਅਤੇ ਦੂਜਿਆਂ ਨੂੰ ਨੁਕਸਾਨ ਪਹੁੰਚ ਸਕਦਾ ਹੈ । 
( ਲੇਵੀ . 
19 : 18 ) ਪਿਆਰ ਕਰਕੇ ਅਸੀਂ ਸੱਚਾਈ ਤੋਂ ਖ਼ੁਸ਼ ਹੁੰਦੇ ਹਾਂ , ਪਰ “ ਬੁਰਾਈ ਤੋਂ ਖ਼ੁਸ਼ ਨਹੀਂ ” ਹੋਵਾਂਗੇ ਭਾਵੇਂ ਕਿ ਸਾਡੇ ਨਾਲ ਨਫ਼ਰਤ ਕਰਨ ਵਾਲੇ ਕਿਸੇ ਇਨਸਾਨ ’ ਤੇ ਦੁੱਖ ਆਉਣ । ​ — ਕਹਾਉਤਾਂ 24 : 17 , 18 ਪੜ੍ਹੋ । 
ਅਸੀਂ 1 ਕੁਰਿੰਥੀਆਂ 13 : 7 , 8 ਤੋਂ ਪਿਆਰ ਬਾਰੇ ਕੀ ਸਿੱਖਦੇ ਹਾਂ ? 
ਗੌਰ ਕਰੋ ਕਿ ਪੌਲੁਸ ਨੇ ਪਿਆਰ ਬਾਰੇ ਅੱਗੇ ਕੀ ਲਿਖਿਆ । 
ਉਸ ਨੇ ਕਿਹਾ ਕਿ ਪਿਆਰ “ ਸਭ ਕੁਝ ਬਰਦਾਸ਼ਤ ਕਰ ਲੈਂਦਾ ਹੈ । ” 
ਜੇ ਕੋਈ ਸਾਨੂੰ ਠੇਸ ਪਹੁੰਚਾਉਂਦਾ ਹੈ , ਪਰ ਮਾਫ਼ੀ ਮੰਗ ਲੈਂਦਾ ਹੈ , ਤਾਂ ਪਿਆਰ ਕਰਕੇ ਅਸੀਂ ਉਸ ਨੂੰ ਮਾਫ਼ ਕਰਾਂਗੇ । 
ਪਿਆਰ ਪਰਮੇਸ਼ੁਰ ਦੇ ਬਚਨ ਦੀਆਂ “ ਸਾਰੀਆਂ ਗੱਲਾਂ ਉੱਤੇ ਭਰੋਸਾ ਕਰਦਾ ਹੈ ” ਅਤੇ ਸਾਨੂੰ ਪਰਮੇਸ਼ੁਰ ਦੇ ਸੰਗਠਨ ਤੋਂ ਜੋ ਗਿਆਨ ਮਿਲਦਾ ਹੈ ਉਸ ਲਈ ਅਸੀਂ ਕਿੰਨੇ ਸ਼ੁਕਰਗੁਜ਼ਾਰ ਹੁੰਦੇ ਹਾਂ । 
ਪਿਆਰ ਬਾਈਬਲ ਵਿਚ ਲਿਖੀਆਂ “ ਸਾਰੀਆਂ ਗੱਲਾਂ ਦੀ ਆਸ ਰੱਖਦਾ ਹੈ ” ਅਤੇ ਪਿਆਰ ਕਰਕੇ ਅਸੀਂ ਦੱਸਦੇ ਹਾਂ ਕਿ ਅਸੀਂ ਉਮੀਦ ਕਿਉਂ ਰੱਖਦੇ ਹਾਂ । 
ਨਾਲੇ ਔਖੇ ਹਾਲਾਤਾਂ ਵਿਚ ਅਸੀਂ ਪ੍ਰਾਰਥਨਾ ਕਰਦੇ ਹਾਂ ਅਤੇ ਹਾਲਾਤਾਂ ਦੇ ਬਦਲਣ ਦੀ ਆਸ ਰੱਖਦੇ ਹਾਂ । 
ਪਿਆਰ “ ਹਿੰਮਤ ਨਹੀਂ ਹਾਰਦਾ ” ਭਾਵੇਂ ਕਿ ਸਾਡੇ ’ ਤੇ ਅਤਿਆਚਾਰ ਹੋਣ ਜਾਂ ਕਿਸੇ ਨੇ ਸਾਡੇ ਨਾਲ ਬੁਰਾ ਕੀਤਾ ਹੋਵੇ ਜਾਂ ਸਾਡੇ ’ ਤੇ ਹੋਰ ਅਜ਼ਮਾਇਸ਼ਾਂ ਆਉਣ । 
ਇਸ ਤੋਂ ਇਲਾਵਾ , “ ਪਿਆਰ ਕਦੇ ਖ਼ਤਮ ਨਹੀਂ ਹੁੰਦਾ । ” 
ਯਹੋਵਾਹ ਦਾ ਕਹਿਣਾ ਮੰਨਣ ਵਾਲੇ ਲੋਕ ਹਮੇਸ਼ਾ - ਹਮੇਸ਼ਾ ਲਈ ਆਪਣੇ ਗੁਆਂਢੀ ਲਈ ਪਿਆਰ ਦਿਖਾਉਂਦੇ ਰਹਿਣਗੇ । 
19 , 20 . 
ਕਿਹੜੀਆਂ ਆਇਤਾਂ ਤੋਂ ਪਤਾ ਲੱਗਦਾ ਹੈ ਕਿ ਸਾਨੂੰ ਆਪਣੇ ਗੁਆਂਢੀ ਨੂੰ ਪਿਆਰ ਕਰਦੇ ਰਹਿਣਾ ਚਾਹੀਦਾ ਹੈ ? 
ਬਾਈਬਲ ਦੇ ਅਸੂਲਾਂ ’ ਤੇ ਚੱਲ ਕੇ ਅਸੀਂ ਹਮੇਸ਼ਾ ਆਪਣੇ ਗੁਆਂਢੀ ਲਈ ਪਿਆਰ ਦਿਖਾ ਸਕਦੇ ਹਾਂ । 
ਪਿਆਰ ਕਰਕੇ ਅਸੀਂ ਸਿਰਫ਼ ਆਪਣੇ ਪਿਛੋਕੜ ਦੇ ਲੋਕਾਂ ਨਾਲ ਹੀ ਨਹੀਂ , ਸਗੋਂ ਸਾਰੇ ਲੋਕਾਂ ਨਾਲ ਮਿਲਾਂ - ਵਰਤਾਂਗੇ । 
ਅਸੀਂ ਯਿਸੂ ਦੀ ਇਹ ਗੱਲ ਵੀ ਯਾਦ ਰੱਖਾਂਗੇ : “ ਤੂੰ ਆਪਣੇ ਗੁਆਂਢੀ ਨੂੰ ਉਵੇਂ ਪਿਆਰ ਕਰ ਜਿਵੇਂ ਤੂੰ ਆਪਣੇ ਆਪ ਨੂੰ ਕਰਦਾ ਹੈਂ । ” 
ਪਰਮੇਸ਼ੁਰ ਅਤੇ ਯਿਸੂ ਦੋਨੋਂ ਸਾਡੇ ਤੋਂ ਆਪਣੇ ਗੁਆਂਢੀ ਨੂੰ ਪਿਆਰ ਕਰਨ ਦੀ ਉਮੀਦ ਰੱਖਦੇ ਹਨ । 
ਜਦੋਂ ਕਿਸੇ ਗੱਲ ਕਰਕੇ ਸਾਨੂੰ ਆਪਣੇ ਗੁਆਂਢੀ ਨੂੰ ਪਿਆਰ ਦਿਖਾਉਣਾ ਮੁਸ਼ਕਲ ਲੱਗਦਾ ਹੈ , ਤਾਂ ਅਸੀਂ ਪਰਮੇਸ਼ੁਰ ਨੂੰ ਪਵਿੱਤਰ ਸ਼ਕਤੀ ਦੀ ਸੇਧ ਲਈ ਪ੍ਰਾਰਥਨਾ ਕਰ ਸਕਦੇ ਹਾਂ । 
ਸਾਨੂੰ ਪਤਾ ਹੈ ਕਿ ਇਸ ਤੋਂ ਯਹੋਵਾਹ ਨੂੰ ਖ਼ੁਸ਼ੀ ਹੋਵੇਗੀ ਤੇ ਉਹ ਪਿਆਰ ਨਾਲ ਪੇਸ਼ ਆਉਣ ਵਿਚ ਸਾਡੀ ਮਦਦ ਕਰੇਗਾ । ​ — ਰੋਮੀ . 
8 : 26 , 27 . 
ਆਪਣੇ ਗੁਆਂਢੀ ਨੂੰ ਪਿਆਰ ਕਰਨ ਦੇ ਹੁਕਮ ਨੂੰ ਬਾਈਬਲ ਵਿਚ “ ਉੱਤਮ ਕਾਨੂੰਨ ” ਵੀ ਕਿਹਾ ਗਿਆ ਹੈ । 
ਮੂਸਾ ਦੇ ਕਾਨੂੰਨ ਦੇ ਕੁਝ ਹੁਕਮਾਂ ’ ਤੇ ਗੱਲ ਕਰਦੇ ਹੋਏ ਪੌਲੁਸ ਨੇ ਕਿਹਾ : “ ਉਨ੍ਹਾਂ ਸਾਰੇ ਹੁਕਮਾਂ ਦਾ ਸਾਰ ਇਨ੍ਹਾਂ ਸ਼ਬਦਾਂ ਵਿਚ ਦਿੱਤਾ ਜਾ ਸਕਦਾ ਹੈ , ‘ ਤੂੰ ਆਪਣੇ ਗੁਆਂਢੀ ਨੂੰ ਉਵੇਂ ਪਿਆਰ ਕਰ , ਜਿਵੇਂ ਤੂੰ ਆਪਣੇ ਆਪ ਨੂੰ ਕਰਦਾ ਹੈਂ । ’ 
ਪਿਆਰ ਕਰਨ ਵਾਲਾ ਇਨਸਾਨ ਆਪਣੇ ਗੁਆਂਢੀ ਨਾਲ ਬੁਰਾ ਨਹੀਂ ਕਰਦਾ ; ਇਸ ਤਰ੍ਹਾਂ ਪਿਆਰ ਕਰਨ ਵਾਲਾ ਇਨਸਾਨ ਕਾਨੂੰਨ ਦੀ ਪਾਲਣਾ ਕਰਦਾ ਹੈ । ” 
ਸੋ ਸਾਨੂੰ ਆਪਣੇ ਗੁਆਂਢੀ ਨੂੰ ਪਿਆਰ ਕਰਦੇ ਰਹਿਣਾ ਚਾਹੀਦਾ ਹੈ । 
21 , 22 . 
ਸਾਨੂੰ ਪਰਮੇਸ਼ੁਰ ਅਤੇ ਗੁਆਂਢੀ ਨੂੰ ਪਿਆਰ ਕਿਉਂ ਕਰਨਾ ਚਾਹੀਦਾ ਹੈ ? 
ਜਦੋਂ ਅਸੀਂ ਇਸ ਗੱਲ ’ ਤੇ ਸੋਚ - ਵਿਚਾਰ ਕਰਦੇ ਹਾਂ ਕਿ ਸਾਨੂੰ ਆਪਣੇ ਗੁਆਂਢੀ ਨੂੰ ਪਿਆਰ ਕਿਉਂ ਕਰਨਾ ਚਾਹੀਦਾ ਹੈ , ਤਾਂ ਸਾਨੂੰ ਯਿਸੂ ਦੀ ਇਸ ਗੱਲ ’ ਤੇ ਵੀ ਵਿਚਾਰ ਕਰਨਾ ਚਾਹੀਦਾ ਹੈ ਕਿ ਉਸ ਦਾ ਪਿਤਾ “ ਆਪਣਾ ਸੂਰਜ ਬੁਰਿਆਂ ਅਤੇ ਚੰਗਿਆਂ ਦੋਹਾਂ ’ ਤੇ ਚਾੜ੍ਹਦਾ ਹੈ ਅਤੇ ਨੇਕ ਤੇ ਦੁਸ਼ਟ ਲੋਕਾਂ ’ ਤੇ ਮੀਂਹ ਵਰ੍ਹਾਉਂਦਾ ਹੈ । ” 
ਸਾਨੂੰ ਆਪਣੇ ਗੁਆਂਢੀ ਨੂੰ ਪਿਆਰ ਕਰਦੇ ਰਹਿਣ ਦੀ ਲੋੜ ਹੈ ਭਾਵੇਂ ਉਹ ਚੰਗਾ ਹੈ ਜਾਂ ਬੁਰਾ । 
ਜਿੱਦਾਂ ਅਸੀਂ ਪਹਿਲਾਂ ਦੇਖਿਆ ਸੀ , ਆਪਣੇ ਗੁਆਂਢੀ ਨੂੰ ਪਿਆਰ ਕਰਨ ਦਾ ਸਭ ਤੋਂ ਵਧੀਆ ਤਰੀਕਾ ਹੈ ਪ੍ਰਚਾਰ ਕਰਨਾ । 
ਜੇ ਉਹ ਖ਼ੁਸ਼ ਖ਼ਬਰੀ ਨੂੰ ਸੁਣਦਾ ਹੈ , ਤਾਂ ਉਸ ਨੂੰ ਕਿੰਨੀਆਂ ਬਰਕਤਾਂ ਮਿਲਣਗੀਆਂ ! 
ਸਾਡੇ ਕੋਲ ਯਹੋਵਾਹ ਨੂੰ ਪੂਰੇ ਦਿਲ , ਜਾਨ ਤੇ ਸਮਝ ਨਾਲ ਪਿਆਰ ਕਰਨ ਦੇ ਬਹੁਤ ਸਾਰੇ ਕਾਰਨ ਹਨ । 
ਅਸੀਂ ਆਪਣੇ ਗੁਆਂਢੀ ਨੂੰ ਬਹੁਤ ਸਾਰੇ ਤਰੀਕਿਆਂ ਨਾਲ ਪਿਆਰ ਕਰ ਸਕਦੇ ਹਾਂ । 
ਪਰਮੇਸ਼ੁਰ ਅਤੇ ਗੁਆਂਢੀ ਨੂੰ ਪਿਆਰ ਕਰ ਕੇ ਅਸੀਂ ਦੋ ਸਭ ਤੋਂ ਵੱਡੇ ਹੁਕਮਾਂ ਨੂੰ ਮੰਨ ਰਹੇ ਹੋਵਾਂਗੇ । 
ਨਾਲੇ ਅਸੀਂ ਆਪਣੇ ਪਿਆਰੇ ਸਵਰਗੀ ਪਿਤਾ ਯਹੋਵਾਹ ਨੂੰ ਖ਼ੁਸ਼ ਕਰ ਰਹੇ ਹੋਵਾਂਗੇ । 

ਬਾਈਬਲ ਨੂੰ ਲੋਕਾਂ ਤਕ ਪਹੁੰਚਾਉਣ ਵਾਲਾ ਇਕ ਜਾਂਬਾਜ਼ 
ਉਸ ਨੇ ਆਪਣੀ ਜ਼ਿੰਦਗੀ ਦੇ ਆਖ਼ਰੀ ਦਿਨ ਪੂਰਬੀ ਸਾਇਬੇਰੀਆ ਦੇ ਠੰਢੇ - ਯਖ ਇਲਾਕੇ ਵਿਚ ਬਦਨਾਮੀ ਤੇ ਗੁਮਨਾਮੀ ਦੀ ਹਾਲਤ ਵਿਚ ਕੱਟੇ । 
ਅੱਜ ਬਹੁਤ ਘੱਟ ਲੋਕ ਜਾਣਦੇ ਹਨ ਕਿ ਉਹ ਉਨ੍ਹਾਂ ਮਹਾਨ ਵਿਅਕਤੀਆਂ ਵਿੱਚੋਂ ਇਕ ਸੀ ਜਿਨ੍ਹਾਂ ਨੇ ਯੂਨਾਨੀ ਲੋਕਾਂ ਨੂੰ ਬਾਈਬਲ ਦਾ ਗਿਆਨ ਦਿੱਤਾ । 
ਇਹ ਮਹਾਨ ਵਿਅਕਤੀ ਸਰਾਫੀਮ ਸੀ । 
ਬਾਈਬਲ ਨੂੰ ਲੋਕਾਂ ਤਕ ਪਹੁੰਚਾਉਣ ਦੀ ਧੁਨ ਉਸ ਦੀ ਮੌਤ ਦਾ ਸਬੱਬ ਬਣ ਗਈ । 
ਸਰਾਫੀਮ ਦੇ ਜ਼ਮਾਨੇ ਵਿਚ ਯੂਨਾਨ ਉਸਮਾਨੀ ਸਾਮਰਾਜ ਦਾ ਹਿੱਸਾ ਸੀ । 
ਜੋਰਜ ਮੇਟਾਲੀਨੌਸ ਨਾਂ ਦੇ ਗ੍ਰੀਕ ਆਰਥੋਡਾਕਸ ਵਿਦਵਾਨ ਦੇ ਅਨੁਸਾਰ ਉਸ ਸਮੇਂ “ ਚੰਗੇ ਸਕੂਲਾਂ ਦੀ ਕਮੀ ਸੀ ” ਅਤੇ ਲੋਕ ਇੱਥੋਂ ਤਕ ਕਿ ਪਾਦਰੀ ਵੀ “ ਬਹੁਤਾ ਪੜ੍ਹੇ - ਲਿਖੇ ਨਹੀਂ ਸਨ । ” 
ਕੋਇਨੀ ( ਆਮ ਯੂਨਾਨੀ ਭਾਸ਼ਾ ਜਿਸ ਵਿਚ ਬਾਈਬਲ ਦਾ ਦੂਸਰਾ ਹਿੱਸਾ ਲਿਖਿਆ ਗਿਆ ਸੀ ) ਅਤੇ ਉਸ ਸਮੇਂ ਬੋਲੀ ਜਾਂਦੀ ਯੂਨਾਨੀ ਭਾਸ਼ਾ ਵਿਚ ਵੱਡਾ ਫ਼ਰਕ ਸੀ । 
ਸਮੇਂ ਦੇ ਬੀਤਣ ਨਾਲ ਇਹ ਫ਼ਰਕ ਇੰਨਾ ਜ਼ਿਆਦਾ ਹੋ ਗਿਆ ਕਿ ਅਨਪੜ੍ਹ ਲੋਕ ਕੋਇਨੀ ਭਾਸ਼ਾ ਸਮਝ ਹੀ ਨਹੀਂ ਸਕਦੇ ਸਨ । 
ਇਸ ਕਾਰਨ ਪੈਦਾ ਹੋਏ ਵਿਵਾਦ ਵਿਚ ਚਰਚ ਦੇ ਆਗੂਆਂ ਨੇ ਕੋਇਨੀ ਯੂਨਾਨੀ ਭਾਸ਼ਾ ਦਾ ਹੀ ਪੱਖ ਲਿਆ । 
ਇਸ ਵਿਵਾਦ - ਭਰੇ ਮਾਹੌਲ ਵਿਚ ਯੂਨਾਨ ਦੇ ਲੈਸਵੋਸ ਟਾਪੂ ਉੱਤੇ ਸੰਨ 1670 ਵਿਚ ਸਟੈਫਾਨੋਸ ਈਓਨੀਸ ਪੋਗੋਨਾਟੋਸ ਦਾ ਜਨਮ ਹੋਇਆ । 
ਉਹ ਇਕ ਜਾਣੇ - ਮਾਣੇ ਪਰਿਵਾਰ ਵਿਚ ਪੈਦਾ ਹੋਇਆ । 
ਲੈਸਵੋਸ ਟਾਪੂ ਉੱਤੇ ਜ਼ਿਆਦਾਤਰ ਲੋਕ ਗ਼ਰੀਬ ਤੇ ਅਨਪੜ੍ਹ ਸਨ । 
ਸਕੂਲਾਂ ਦੀ ਕਮੀ ਹੋਣ ਕਰਕੇ ਸਟੈਫਾਨੋਸ ਨੇ ਈਸਾਈ ਮੱਠ ਵਿਚ ਪੜ੍ਹਾਈ ਕੀਤੀ । 
ਛੋਟੀ ਉਮਰ ਵਿਚ ਹੀ ਉਸ ਨੂੰ ਗ੍ਰੀਕ ਆਰਥੋਡਾਕਸ ਚਰਚ ਦਾ ਉਪ - ਅਧਿਕਾਰੀ ਥਾਪਿਆ ਗਿਆ ਅਤੇ ਉਸ ਦਾ ਨਾਂ ਸਰਾਫੀਮ ਰੱਖਿਆ ਗਿਆ । 
ਹੋਰ ਸਿੱਖਿਆ ਹਾਸਲ ਕਰਨ ਦੀ ਇੱਛਾ ਹੋਣ ਕਰਕੇ ਸਰਾਫੀਮ ਲਗਭਗ 1693 ਵਿਚ ਕਾਂਸਟੈਂਟੀਨੋਪਲ ( ਹੁਣ ਇਸਤੰਬੁਲ , ਤੁਰਕੀ ) ਗਿਆ । 
ਸਮਾਂ ਬੀਤਣ ਨਾਲ ਯੂਨਾਨ ਦੇ ਮੰਨੇ - ਪ੍ਰਮੰਨੇ ਵਿਦਵਾਨ ਵੀ ਉਸ ਦੀਆਂ ਯੋਗਤਾਵਾਂ ਦਾ ਲੋਹਾ ਮੰਨਣ ਲੱਗ ਪਏ । 
ਨਤੀਜੇ ਵਜੋਂ , ਯੂਨਾਨ ਦੇ ਇਕ ਖੁਫੀਆ ਇਨਕਲਾਬੀ ਗੁੱਟ ਨੇ ਸਰਾਫੀਮ ਨੂੰ ਇਕ ਖੁਫੀਆ ਮਿਸ਼ਨ ਤੇ ਰੂਸੀ ਬਾਦਸ਼ਾਹ ਪੀਟਰ ਮਹਾਨ ਕੋਲ ਭੇਜਿਆ । 
ਮਾਸਕੋ ਜਾਂਦੇ ਤੇ ਆਉਂਦੇ ਸਮੇਂ ਸਰਾਫੀਮ ਕਈ ਯੂਰਪੀ ਦੇਸ਼ਾਂ ਵਿੱਚੋਂ ਦੀ ਲੰਘਿਆ ਜਿਨ੍ਹਾਂ ਵਿਚ ਧਰਮ ਅਤੇ ਸਿੱਖਿਆ ਦੇ ਮਾਮਲਿਆਂ ਵਿਚ ਇਨਕਲਾਬੀ ਸੁਧਾਰ ਹੋ ਰਹੇ ਸਨ । 
ਸੰਨ 1698 ਵਿਚ ਸਰਾਫੀਮ ਇੰਗਲੈਂਡ ਗਿਆ ਅਤੇ ਉਹ ਲੰਡਨ ਤੇ ਆਕਸਫ਼ੋਰਡ ਸ਼ਹਿਰਾਂ ਵਿਚ ਕਈ ਉੱਘੀਆਂ ਸ਼ਖ਼ਸੀਅਤਾਂ ਨੂੰ ਮਿਲਿਆ । 
ਉਸ ਦੀ ਮੁਲਾਕਾਤ ਐਂਗਲੀਕਨ ਚਰਚ ਦੇ ਪ੍ਰਧਾਨ ਕੈਂਟਰਬਰੀ ਦੇ ਆਰਚਬਿਸ਼ਪ ਨਾਲ ਹੋਈ । 
ਬਾਅਦ ਵਿਚ ਇਹ ਵਾਕਫ਼ੀਅਤ ਸਰਾਫੀਮ ਦੇ ਬਹੁਤ ਕੰਮ ਆਈ । 
ਬਾਈਬਲ ਛਾਪਣ ਦਾ ਕੰਮ 
ਇੰਗਲੈਂਡ ਵਿਚ ਸਰਾਫੀਮ ਨੂੰ ਅਹਿਸਾਸ ਹੋਇਆ ਕਿ ਯੂਨਾਨੀ ਲੋਕਾਂ ਨੂੰ ਸੌਖੀ ਯੂਨਾਨੀ ਭਾਸ਼ਾ ਵਿਚ “ ਨਵੇਂ ਨੇਮ ” ( ਯਾਨੀ ਬਾਈਬਲ ਦੇ ਯੂਨਾਨੀ ਹਿੱਸੇ ) ਦੇ ਨਵੇਂ ਤਰਜਮੇ ਦੀ ਲੋੜ ਸੀ । 
ਮੈਕਸੀਮਸ ਨਾਂ ਦੇ ਪਾਦਰੀ ਨੇ ਲਗਭਗ 50 ਸਾਲ ਪਹਿਲਾਂ ਇਕ ਤਰਜਮਾ ਤਿਆਰ ਕੀਤਾ ਸੀ । 
ਹੁਣ ਇਸ ਤਰਜਮੇ ਨੂੰ ਵਰਤਦੇ ਹੋਏ ਸਰਾਫੀਮ ਇਕ ਨਵਾਂ ਤਰਜਮਾ ਤਿਆਰ ਕਰਨ ਵਿਚ ਰੁੱਝ ਗਿਆ ਜੋ ਸੌਖਾ ਵੀ ਹੋਵੇ ਤੇ ਜਿਸ ਵਿਚ ਗ਼ਲਤੀਆਂ ਵੀ ਨਾ ਹੋਣ । 
ਉਸ ਨੇ ਕੰਮ ਤਾਂ ਬੜੇ ਜੋਸ਼ ਨਾਲ ਸ਼ੁਰੂ ਕੀਤਾ , ਪਰ ਛੇਤੀ ਹੀ ਉਸ ਦੇ ਪੈਸੇ ਖ਼ਤਮ ਹੋ ਗਏ । 
ਕੈਂਟਰਬਰੀ ਦੇ ਆਰਚਬਿਸ਼ਪ ਨੇ ਖ਼ਰਚਾ ਦੇਣ ਦਾ ਵਾਅਦਾ ਕੀਤਾ । 
ਉਸ ਦੀ ਮਦਦ ਨਾਲ ਸਰਾਫੀਮ ਨੇ ਛਪਾਈ ਲਈ ਕਾਗਜ਼ ਖ਼ਰੀਦ ਲਿਆ ਅਤੇ ਛਾਪੇਖ਼ਾਨੇ ਦੇ ਮਾਲਕ ਨਾਲ ਸੌਦਾ ਕਰ ਕੇ ਛਪਾਈ ਦਾ ਕੰਮ ਸ਼ੁਰੂ ਕਰਵਾ ਲਿਆ । 
ਪਰ ਛਪਾਈ ਦਾ ਕੰਮ ਲੂਕਾ ਦੀ ਇੰਜੀਲ ਦੇ ਅੱਧ ਤਕ ਹੀ ਪਹੁੰਚਿਆ ਸੀ ਕਿ ਇੰਗਲੈਂਡ ਦੀ ਰਾਜਨੀਤੀ ਵਿਚ ਤਬਦੀਲੀਆਂ ਹੋਣ ਕਰਕੇ ਕੈਂਟਰਬਰੀ ਦੇ ਆਰਚਬਿਸ਼ਪ ਨੇ ਪੈਸਾ ਦੇਣਾ ਬੰਦ ਕਰ ਦਿੱਤਾ । 
ਸਰਾਫੀਮ ਨੇ ਪਿੱਛੇ ਹਟਣ ਦੀ ਬਜਾਇ ਕੁਝ ਅਮੀਰ ਬੰਦਿਆਂ ਤੋਂ ਮਦਦ ਮੰਗੀ ਤੇ 1703 ਵਿਚ ਆਪਣਾ ਤਰਜਮਾ ਛਪਾ ਲਿਆ । 
ਕੁਝ ਖ਼ਰਚਾ ਵਿਦੇਸ਼ਾਂ ਵਿਚ ਬਾਈਬਲ ਦੇ ਸੰਦੇਸ਼ ਨੂੰ ਫੈਲਾਉਣ ਲਈ ਬਣੀ ਇਕ ਸੋਸਾਇਟੀ ਨੇ ਚੁੱਕਿਆ । 
ਮੈਕਸੀਮਸ ਦਾ ਤਰਜਮਾ ਦੋ ਕਿਤਾਬਾਂ ਦਾ ਬਣਿਆ ਸੀ । 
ਆਪਣੇ ਤਰਜਮੇ ਦੇ ਨਾਲ - ਨਾਲ ਉਸ ਨੇ ਕੋਇਨੀ ਭਾਸ਼ਾ ਵਿਚ ਯੂਨਾਨੀ ਲਿਖਤ ਵੀ ਦਿੱਤੀ ਸੀ । 
ਇਹ ਕਿਤਾਬਾਂ ਵੱਡੀਆਂ ਅਤੇ ਭਾਰੀਆਂ ਸਨ । 
ਪਰ ਸਰਾਫੀਮ ਦਾ ਤਰਜਮਾ ਛੋਟੇ ਅੱਖਰਾਂ ਵਿਚ ਛਾਪਿਆ ਗਿਆ ਸੀ ਤੇ ਉਸ ਵਿਚ ਪੁਰਾਣੀ ਯੂਨਾਨੀ ਲਿਖਤ ਨਹੀਂ ਸੀ । 
ਇਸ ਲਈ ਇਹ ਪੁਸਤਕ ਛੋਟੀ ਹੋਣ ਦੇ ਨਾਲ - ਨਾਲ ਸਸਤੀ ਵੀ ਸੀ । 
ਸਰਾਫ਼ੀਮ ਨੇ ਬਲਦੀ ਤੇ ਤੇਲ ਪਾਇਆ 
ਵਿਦਵਾਨ ਜੋਰਜ ਮੇਟਾਲੀਨੌਸ ਨੇ ਕਿਹਾ ਕਿ “ ਇਸ ਨਵੇਂ ਤਰਜਮੇ ਨੇ ਲੋਕਾਂ ਦੀਆਂ ਲੋੜਾਂ ਨੂੰ ਪੂਰਾ ਕੀਤਾ । 
ਪਰ ਸਰਾਫੀਮ ਨੇ ਉਨ੍ਹਾਂ ਪਾਦਰੀਆਂ ਦੇ ਸਮੂਹ ਉੱਤੇ ਹਮਲਾ ਕੀਤਾ ਜੋ ਬਾਈਬਲ ਦਾ ਤਰਜਮਾ ਕਰਨ ਦੇ ਖ਼ਿਲਾਫ਼ ਸਨ । ” 
ਪਾਦਰੀਆਂ ਦਾ ਗੁੱਸਾ ਭੜਕ ਉੱਠਿਆ ਜਦ ਸਰਾਫੀਮ ਨੇ ਆਪਣੇ ਤਰਜਮੇ ਦੇ ਮੁਖਬੰਧ ਵਿਚ ਕਿਹਾ ਕਿ ‘ ਉਸ ਨੇ ਖ਼ਾਸ ਕਰਕੇ ਉਨ੍ਹਾਂ ਪਾਦਰੀਆਂ ਅਤੇ ਧਾਰਮਿਕ ਆਗੂਆਂ ਲਈ ਇਹ ਤਰਜਮਾ ਤਿਆਰ ਕੀਤਾ ਸੀ ਜੋ ਕੋਇਨੀ ਭਾਸ਼ਾ ਨਹੀਂ ਜਾਣਦੇ ਸਨ । 
ਪਰ ਹੋ ਸਕਦਾ ਹੈ ਕਿ ਪਵਿੱਤਰ ਆਤਮਾ ਦੀ ਮਦਦ ਨਾਲ ਉਹ ਆਮ ਭਾਸ਼ਾ ਵਾਲੀ ਬਾਈਬਲ ਪੜ੍ਹ ਕੇ ਬਾਈਬਲ ਦੀਆਂ ਕੁਝ ਗੱਲਾਂ ਸਮਝ ਸਕਣ ਤੇ ਫਿਰ ਲੋਕਾਂ ਨੂੰ ਸਮਝਾ ਸਕਣ । ’ 
( 19ਵੀਂ ਸਦੀ ਦੌਰਾਨ ਆਧੁਨਿਕ ਯੂਨਾਨੀ ਭਾਸ਼ਾ ਵਿਚ ਬਾਈਬਲ ਦਾ ਤਰਜਮਾ ) ਇਸ ਤਰ੍ਹਾਂ ਸਰਾਫੀਮ ਬਾਈਬਲ ਦਾ ਤਰਜਮਾ ਕਰਨ ਜਾਂ ਨਾ ਕਰਨ ਦੇ ਵਿਵਾਦ ਵਿਚ ਪੈ ਗਿਆ ਜੋ ਪਹਿਲਾਂ ਹੀ ਗ੍ਰੀਕ ਆਰਥੋਡਾਕਸ ਚਰਚ ਵਿਚ ਆਫ਼ਤ ਮਚਾ ਰਹੀ ਸੀ । 
ਇਕ ਪਾਸੇ , ਕਈ ਮੰਨਦੇ ਸਨ ਕਿ ਪੱਕੀ ਨਿਹਚਾ ਅਤੇ ਚੰਗਾ ਆਚਰਣ ਰੱਖਣ ਲਈ ਜ਼ਰੂਰੀ ਹੈ ਕਿ ਲੋਕ ਬਾਈਬਲ ਨੂੰ ਸਮਝਣ । 
ਉਹ ਇਹ ਵੀ ਮੰਨਦੇ ਸਨ ਕਿ ਪਾਦਰੀਆਂ ਨੂੰ ਬਾਈਬਲ ਬਾਰੇ ਆਪਣਾ ਗਿਆਨ ਵਧਾਉਣ ਦੀ ਲੋੜ ਸੀ । 
ਇਸ ਤੋਂ ਇਲਾਵਾ , ਉਨ੍ਹਾਂ ਦਾ ਵਿਸ਼ਵਾਸ ਸੀ ਕਿ ਬਾਈਬਲ ਦੀਆਂ ਸਿੱਖਿਆਵਾਂ ਦਾ ਅਨੁਵਾਦ ਕਿਸੇ ਵੀ ਭਾਸ਼ਾ ਵਿਚ ਕੀਤਾ ਜਾ ਸਕਦਾ ਸੀ । — ਪਰਕਾਸ਼ ਦੀ ਪੋਥੀ 7 : 9 . 
ਦੂਜੇ ਪਾਸੇ , ਬਾਈਬਲ ਦਾ ਤਰਜਮਾ ਕਰਨ ਦੇ ਵਿਰੋਧੀਆਂ ਦਾ ਕਹਿਣਾ ਸੀ ਕਿ ਬਾਈਬਲ ਦਾ ਅਨੁਵਾਦ ਕਰਨ ਨਾਲ ਇਸ ਦਾ ਸੰਦੇਸ਼ ਬਦਲ ਜਾਵੇਗਾ ਤੇ ਲੋਕ ਗਿਰਜੇ ਦੇ ਕਹਿਣੇ ਵਿਚ ਨਹੀਂ ਰਹਿਣਗੇ । 
ਪਰ ਉਨ੍ਹਾਂ ਦੇ ਵਿਰੋਧ ਕਰਨ ਦਾ ਮੁੱਖ ਕਾਰਨ ਇਹ ਸੀ ਕਿ ਪ੍ਰੋਟੈਸਟੈਂਟ ਲੋਕ ਬਾਈਬਲ ਦੇ ਤਰਜਮਿਆਂ ਨੂੰ ਵਰਤ ਕੇ ਲੋਕਾਂ ਨੂੰ ਆਪਣੇ ਵੱਲ ਖਿੱਚ ਰਹੇ ਸਨ ਜਿਸ ਕਰਕੇ ਗ੍ਰੀਕ ਆਰਥੋਡਾਕਸ ਚਰਚ ਦਾ ਦਬਦਬਾ ਘੱਟ ਰਿਹਾ ਸੀ । 
ਕਈ ਪਾਦਰੀ ਸਮਝਦੇ ਸਨ ਕਿ ਉਸ ਹਰ ਚੀਜ਼ ਦਾ ਵਿਰੋਧ ਕਰਨਾ ਉਨ੍ਹਾਂ ਦਾ ਫ਼ਰਜ਼ ਸੀ ਜਿਸ ਤੋਂ ਪ੍ਰੋਟੈਸਟੈਂਟਾਂ ਨੂੰ ਮਦਦ ਮਿਲ ਸਕਦੀ ਸੀ । 
ਇਸ ਲਈ ਉਹ ਨਹੀਂ ਚਾਹੁੰਦੇ ਸਨ ਕਿ ਆਮ ਲੋਕਾਂ ਤਕ ਬਾਈਬਲ ਪਹੁੰਚਾਉਣ ਦਾ ਕੰਮ ਸਫ਼ਲ ਹੋਵੇ । 
ਤਾਹੀਓਂ ਬਾਈਬਲ ਦਾ ਤਰਜਮਾ ਕਰਨਾ ਜਾਂ ਨਾ ਕਰਨਾ ਪ੍ਰੋਟੈਸਟੈਂਟ ਅਤੇ ਆਰਥੋਡਾਕਸ ਧਰਮਾਂ ਵਿਚਕਾਰ ਵਿਵਾਦ ਦਾ ਵਿਸ਼ਾ ਬਣ ਗਿਆ । 
ਭਾਵੇਂ ਸਰਾਫੀਮ ਆਰਥੋਡਾਕਸ ਚਰਚ ਛੱਡਣ ਬਾਰੇ ਸੋਚ ਵੀ ਨਹੀਂ ਰਿਹਾ ਸੀ , ਫਿਰ ਵੀ ਉਸ ਨੇ ਉਨ੍ਹਾਂ ਪਾਦਰੀਆਂ ਦੇ ਤੰਗ - ਨਜ਼ਰੀਏ ਦੇ ਖ਼ਿਲਾਫ਼ ਆਪਣੀ ਆਵਾਜ਼ ਉਠਾਈ ਜੋ ਉਸ ਦਾ ਵਿਰੋਧ ਕਰਦੇ ਸਨ । 
ਆਪਣੇ ਤਰਜਮੇ ਦੇ ਮੁਖਬੰਧ ਵਿਚ ਉਸ ਨੇ ਲਿਖਿਆ : “ ਪਰਮੇਸ਼ੁਰ ਦਾ ਡਰ ਰੱਖਣ ਵਾਲੇ ਹਰੇਕ ਮਸੀਹੀ ਨੂੰ ਪਵਿੱਤਰ ਬਾਈਬਲ ਪੜ੍ਹਨੀ ਚਾਹੀਦੀ ਹੈ ” ਤਾਂਕਿ ਉਹ “ ਮਸੀਹ ਵਾਂਗ ਬਣ ਸਕੇ ਅਤੇ ਉਸ ਦੀਆਂ ਸਿੱਖਿਆਵਾਂ ਅਨੁਸਾਰ ਚੱਲ ਸਕੇ । ” 
ਸਰਾਫੀਮ ਨੇ ਕਿਹਾ ਕਿ ਜੋ ਵਿਅਕਤੀ ਦੂਸਰਿਆਂ ਨੂੰ ਬਾਈਬਲ ਦਾ ਅਧਿਐਨ ਕਰਨ ਤੋਂ ਰੋਕਦਾ ਹੈ , ਉਹ ਸ਼ਤਾਨ ਦਾ ਕੰਮ ਕਰ ਰਿਹਾ ਹੈ । 
ਵਿਰੋਧ ਦੀ ਲਹਿਰ 
ਜਦ ਸਰਾਫੀਮ ਦਾ ਤਰਜਮਾ ਯੂਨਾਨ ਪਹੁੰਚਿਆ , ਤਾਂ ਇਸ ਨੂੰ ਦੇਖ ਕੇ ਗ੍ਰੀਕ ਆਰਥੋਡਾਕਸ ਚਰਚ ਦਾ ਗੁੱਸਾ ਭੜਕ ਉੱਠਿਆ । 
ਚਰਚ ਨੇ ਇਸ ਤਰਜਮੇ ਨੂੰ ਗ਼ੈਰ - ਕਾਨੂੰਨੀ ਕਰਾਰ ਦੇ ਦਿੱਤਾ । 
ਇਸ ਦੀਆਂ ਕਈ ਕਾਪੀਆਂ ਨੂੰ ਸਾੜ ਦਿੱਤਾ ਗਿਆ ਤੇ ਇਸ ਨੂੰ ਰੱਖਣ ਜਾਂ ਪੜ੍ਹਨ ਵਾਲਿਆਂ ਨੂੰ ਚਰਚ ਵਿੱਚੋਂ ਕੱਢੇ ਜਾਣ ਦੀ ਧਮਕੀ ਦਿੱਤੀ ਗਈ । 
ਕਾਂਸਟੈਂਟੀਨੋਪਲ ਦੇ ਮੁੱਖ ਬਿਸ਼ਪ ਗੇਬਰੀਅਲ ਤੀਜੇ ਨੇ ਸਰਾਫੀਮ ਦੇ ਤਰਜਮੇ ਨੂੰ ਵਿਅਰਥ ਕਹਿ ਕੇ ਇਸ ਉੱਤੇ ਪਾਬੰਦੀ ਲਾ ਦਿੱਤੀ । 
ਭਾਵੇਂ ਕਿ ਸਰਾਫੀਮ ਨੇ ਹਿੰਮਤ ਨਹੀਂ ਹਾਰੀ , ਪਰ ਉਹ ਸਮਝ ਗਿਆ ਕਿ ਉਸ ਨੂੰ ਸਾਵਧਾਨ ਰਹਿਣ ਦੀ ਲੋੜ ਸੀ । 
ਗਿਰਜੇ ਦੁਆਰਾ ਲਾਈ ਪਾਬੰਦੀ ਦੇ ਬਾਵਜੂਦ ਕਈ ਪਾਦਰੀਆਂ ਅਤੇ ਹੋਰਨਾਂ ਲੋਕਾਂ ਨੇ ਇਸ ਤਰਜਮੇ ਨੂੰ ਖ਼ੁਸ਼ੀ ਨਾਲ ਸਵੀਕਾਰ ਕੀਤਾ । 
ਇਸ ਤਰ੍ਹਾਂ ਸਰਾਫੀਮ ਆਪਣਾ ਤਰਜਮਾ ਲੋਕਾਂ ਤਕ ਪਹੁੰਚਾਉਣ ਵਿਚ ਸਫ਼ਲ ਹੋਇਆ । 
ਪਰ ਗਿਰਜੇ ਨਾਲ ਉਸ ਦੀ ਲੜਾਈ ਅਜੇ ਖ਼ਤਮ ਨਹੀਂ ਹੋਈ ਸੀ । 
ਸਰਾਫੀਮ ਦੀ ਬਰਬਾਦੀ ਦੀ ਸ਼ੁਰੂਆਤ 
ਬਾਈਬਲ ਨੂੰ ਲੋਕਾਂ ਤਕ ਪਹੁੰਚਾਉਣ ਤੋਂ ਇਲਾਵਾ ਸਰਾਫੀਮ ਕ੍ਰਾਂਤੀਕਾਰੀ ਕੰਮਾਂ ਵਿਚ ਵੀ ਪੈ ਗਿਆ । 
ਇਨ੍ਹਾਂ ਕੰਮਾਂ ਵਿਚ ਹੋਰ ਵਧ - ਚੜ੍ਹ ਕੇ ਹਿੱਸਾ ਲੈਣ ਲਈ ਉਹ 1704 ਦੀਆਂ ਗਰਮੀਆਂ ਵਿਚ ਦੁਬਾਰਾ ਮਾਸਕੋ ਗਿਆ । 
ਉਹ ਪੀਟਰ ਮਹਾਨ ਦਾ ਪੱਕਾ ਦੋਸਤ ਬਣ ਗਿਆ ਅਤੇ ਕੁਝ ਸਮੇਂ ਲਈ ਰੂਸ ਦੇ ਸ਼ਾਹੀ ਕਾਲਜ ਵਿਚ ਪ੍ਰੋਫ਼ੈਸਰ ਵੀ ਰਿਹਾ । 
ਪਰ ਸਰਾਫੀਮ ਨੂੰ ਇਸ ਗੱਲ ਦੀ ਚਿੰਤਾ ਖਾਈ ਜਾ ਰਹੀ ਸੀ ਕਿ ਉਸ ਦੇ ਤਰਜਮੇ ਦਾ ਕੀ ਬਣੇਗਾ । 
ਇਸ ਲਈ ਉਹ 1705 ਵਿਚ ਕਾਂਸਟੈਂਟੀਨੋਪਲ ਮੁੜ ਗਿਆ । 
ਉਸ ਸਾਲ ਸਰਾਫੀਮ ਨੇ ਆਪਣੇ ਤਰਜਮੇ ਨੂੰ ਦੁਬਾਰਾ ਛਪਵਾਇਆ , ਪਰ ਇਸ ਵਾਰ ਉਸ ਨੇ ਮੁਖਬੰਧ ਵਿੱਚੋਂ ਪਾਦਰੀਆਂ ਬਾਰੇ ਲਿਖੀਆਂ ਆਲੋਚਨਾਤਮਕ ਟਿੱਪਣੀਆਂ ਨੂੰ ਕੱਢ ਦਿੱਤਾ । 
ਉਸ ਨੇ ਸਿਰਫ਼ ਇੰਨਾ ਕਿਹਾ ਕਿ ਲੋਕਾਂ ਨੂੰ ਬਾਈਬਲ ਪੜ੍ਹਨੀ ਚਾਹੀਦੀ ਹੈ । 
ਇਹ ਤਰਜਮਾ ਬਹੁਤ ਲੋਕ - ਪ੍ਰਿਯ ਸਾਬਤ ਹੋਇਆ ਅਤੇ ਇਸ ਗੱਲ ਦਾ ਕੋਈ ਸਬੂਤ ਨਹੀਂ ਮਿਲਦਾ ਕਿ ਪਾਦਰੀਆਂ ਨੇ ਇਸ ਨਵੇਂ ਤਰਜਮੇ ਦਾ ਵਿਰੋਧ ਕੀਤਾ ਹੋਵੇ । 
ਪਰ ਸੰਨ 1714 ਵਿਚ ਐਲੇਗਜ਼ੈਂਡਰ ਐਲਾਡੀਓਸ ਨੇ ਸਰਾਫੀਮ ਲਈ ਆਫ਼ਤ ਖੜ੍ਹੀ ਕਰ ਦਿੱਤੀ । 
ਉਹ ਇਕ ਯੂਨਾਨੀ ਮੁਸਾਫ਼ਰ ਸੀ ਜੋ ਬਾਈਬਲ ਦਾ ਤਰਜਮਾ ਕਰਨ ਦੇ ਸਖ਼ਤ ਖ਼ਿਲਾਫ਼ ਸੀ । 
ਉਸ ਨੇ ਆਪਣੀ ਇਕ ਕਿਤਾਬ ਵਿਚ ਬਾਈਬਲ ਦੇ ਤਰਜਮਿਆਂ ਬਾਰੇ ਬੁਰਾ - ਭਲਾ ਕਿਹਾ ਅਤੇ ਅਨੁਵਾਦਕਾਂ ਨੂੰ ਵੀ ਜ਼ਲੀਲ ਕੀਤਾ । 
ਐਲਾਡੀਓਸ ਨੇ ਸਰਾਫੀਮ ਬਾਰੇ ਇਕ ਪੂਰਾ ਅਧਿਆਇ ਲਿਖਿਆ ਤੇ ਜਿਸ ਵਿਚ ਉਸ ਨੂੰ ਚੋਰ , ਧੋਖੇਬਾਜ਼ ਅਤੇ ਅਨਪੜ੍ਹ ਤੇ ਬਦਚਲਣ ਬੰਦਾ ਕਿਹਾ । 
ਕੀ ਇਹ ਗੱਲਾਂ ਸੱਚੀਆਂ ਸਨ ? 
ਇਕ ਲੇਖਕ ਨੇ ਕਈ ਵਿਦਵਾਨਾਂ ਦੀ ਰਾਇ ਪੇਸ਼ ਕਰਦੇ ਹੋਏ ਸਰਾਫੀਮ ਬਾਰੇ ਕਿਹਾ ਕਿ ਉਹ ‘ ਚੰਗਾ ਕਾਰੀਗਰ ਤੇ ਗਿਆਨੀ ਬੰਦਾ ਸੀ ’ ਜਿਸ ਉੱਤੇ ਇਸ ਲਈ ਹਮਲਾ ਕੀਤਾ ਗਿਆ ਕਿਉਂਕਿ ਉਸ ਕੋਲ ਆਪਣੇ ਜ਼ਮਾਨੇ ਦੇ ਲੋਕਾਂ ਨਾਲੋਂ ਜ਼ਿਆਦਾ ਗਿਆਨ ਤੇ ਸਮਝ ਸੀ । 
ਫਿਰ ਵੀ ਐਲਾਡੀਓਸ ਦੀ ਕਿਤਾਬ ਕਰਕੇ ਸਰਾਫੀਮ ਦਾ ਬੁਰਾ ਅੰਤ ਹੋਇਆ । 
ਸ਼ੱਕ ਦੇ ਘੇਰੇ ਵਿਚ 
ਜਦ ਸਰਾਫੀਮ 1731 ਵਿਚ ਫਿਰ ਤੋਂ ਰੂਸ ਗਿਆ , ਤਾਂ ਪੀਟਰ ਮਹਾਨ ਦੀ ਮੌਤ ਹੋ ਚੁੱਕੀ ਸੀ । 
ਇਸ ਲਈ ਸਰਾਫੀਮ ਦੀ ਰੱਖਿਆ ਕਰਨ ਵਾਲਾ ਕੋਈ ਨਹੀਂ ਸੀ । 
ਉਸ ਵੇਲੇ ਆਨਾ ਇਵਾਨਵਨਾ ਮਹਾਰਾਣੀ ਸੀ ਅਤੇ ਉਹ ਨਹੀਂ ਚਾਹੁੰਦੀ ਸੀ ਕਿ ਉਸ ਦੇ ਰਾਜ ਵਿਚ ਕੋਈ ਵੀ ਉਥਲ - ਪੁਥਲ ਹੋਵੇ । 
ਜਨਵਰੀ 1732 ਵਿਚ ਇਹ ਅਫ਼ਵਾਹ ਫੈਲ ਗਈ ਕਿ ਇਕ ਯੂਨਾਨੀ ਜਾਸੂਸ ਰੂਸ ਦੀ ਜਾਸੂਸੀ ਕਰ ਰਿਹਾ ਸੀ । 
ਸ਼ੱਕ ਦੀ ਸੂਈ ਸਰਾਫੀਮ ਤੇ ਆ ਟਿੱਕੀ । 
ਉਸ ਨੂੰ ਗਿਰਫ਼ਤਾਰ ਕਰ ਕੇ ਪੁੱਛ - ਪੜਤਾਲ ਕਰਨ ਲਈ ਨੈਫਸਕੀ ਈਸਾਈ ਮੱਠ ਲੈ ਜਾਇਆ ਗਿਆ । 
ਮੱਠ ਵਿਚ ਐਲਾਡੀਓਸ ਦੀ ਕਿਤਾਬ ਪਈ ਸੀ ਜਿਸ ਵਿਚ ਸਰਾਫੀਮ ਉੱਤੇ ਕਈ ਇਲਜ਼ਾਮ ਲਾਏ ਗਏ ਸਨ । 
ਸਰਾਫੀਮ ਨੇ ਤਿੰਨ ਵਾਰ ਲਿਖਤੀ ਰੂਪ ਵਿਚ ਆਪਣੀ ਸਫ਼ਾਈ ਪੇਸ਼ ਕੀਤੀ । 
ਪੁੱਛ - ਪੜਤਾਲ ਤਕਰੀਬਨ 5 ਮਹੀਨਿਆਂ ਤਕ ਜਾਰੀ ਰਹੀ , ਪਰ ਸਰਾਫੀਮ ਲਈ ਆਪਣੇ ਆਪ ਨੂੰ ਬੇਗੁਨਾਹ ਸਾਬਤ ਕਰਨਾ ਮੁਸ਼ਕਲ ਸੀ । 
ਸਰਾਫੀਮ ਦੇ ਖ਼ਿਲਾਫ਼ ਕੋਈ ਠੋਸ ਸਬੂਤ ਨਾ ਹੋਣ ਕਰਕੇ ਉਸ ਨੂੰ ਮੌਤ ਦੀ ਸਜ਼ਾ ਨਹੀਂ ਦਿੱਤੀ ਗਈ । 
ਫਿਰ ਵੀ ਐਲਾਡੀਓਸ ਦੇ ਲਾਏ ਇਲਜ਼ਾਮਾਂ ਕਰਕੇ ਅਦਾਲਤ ਉਸ ਨੂੰ ਆਜ਼ਾਦ ਕਰਨ ਤੋਂ ਡਰਦੀ ਸੀ । 
ਇਸ ਲਈ ਸਰਾਫੀਮ ਨੂੰ ਆਪਣੀ ਬਾਕੀ ਜ਼ਿੰਦਗੀ ਸਾਇਬੇਰੀਆ ਵਿਚ ਕੱਟਣ ਦੀ ਸਜ਼ਾ ਸੁਣਾਈ ਗਈ । 
ਇਸ ਅਦਾਲਤੀ ਫ਼ੈਸਲੇ ਵਿਚ ਕਿਹਾ ਗਿਆ ਸੀ ਕਿ ਇਹ ਸਜ਼ਾ “ ਯੂਨਾਨੀ ਲੇਖਕ ਐਲਾਡੀਓਸ ਦੀਆਂ ਲਿਖਤਾਂ ” ਦੇ ਆਧਾਰ ਤੇ ਦਿੱਤੀ ਗਈ ਸੀ । 
ਜੁਲਾਈ 1732 ਵਿਚ ਸਰਾਫੀਮ ਨੂੰ ਜ਼ੰਜੀਰਾਂ ਨਾਲ ਜਕੜ ਕੇ ਪੂਰਬੀ ਸਾਇਬੇਰੀਆ ਲੈ ਜਾਇਆ ਗਿਆ ਅਤੇ ਅਖ਼ੌਤਸਕ ਜੇਲ੍ਹ ਵਿਚ ਸੁੱਟ ਦਿੱਤਾ ਗਿਆ । 
ਲਗਭਗ ਤਿੰਨ ਸਾਲ ਬਾਅਦ ਸਰਾਫੀਮ ਮਰ ਗਿਆ । 
ਉਸ ਵੇਲੇ ਉਹ ਗੁਮਨਾਮੀ ਦੇ ਹਨੇਰੇ ਵਿਚ ਗੁਆਚ ਚੁੱਕਾ ਸੀ । 
ਭਾਵੇਂ ਉਸ ਨੇ ਕਈ ਵਾਰ ਜਲਦਬਾਜ਼ੀ ਵਿਚ ਗ਼ਲਤ ਫ਼ੈਸਲੇ ਕੀਤੇ , ਪਰ ਅੱਜ ਯੂਨਾਨੀ ਭਾਸ਼ਾ ਵਿਚ ਉਪਲਬਧ ਬਾਈਬਲ ਦੇ ਕਈ ਤਰਜਮਿਆਂ ਵਿਚ ਉਸ ਦਾ ਤਰਜਮਾ ਵੀ ਹੈ । 
* ਯੂਨਾਨੀ ਭਾਸ਼ਾ ਵਿਚ ਇਕ ਹੋਰ ਤਰਜਮਾ ਨਿਊ ਵਰਲਡ ਟ੍ਰਾਂਸਲੇਸ਼ਨ ਆਫ਼ ਦ ਹੋਲੀ ਸਕ੍ਰਿਪਚਰਸ ਹੈ ਜੋ ਕਈ ਹੋਰ ਭਾਸ਼ਾਵਾਂ ਵਿਚ ਵੀ ਉਪਲਬਧ ਹੈ । 
ਅਸੀਂ ਯਹੋਵਾਹ ਪਰਮੇਸ਼ੁਰ ਦੇ ਕਿੰਨੇ ਧੰਨਵਾਦੀ ਹਾਂ ਜਿਸ ਨੇ ਆਪਣਾ ਬਚਨ ਕਾਇਮ ਰੱਖਿਆ ਹੈ ਤਾਂਕਿ ਹਰ ਜਗ੍ਹਾ ਲੋਕਾਂ ਨੂੰ “ ਸਤ ਦੇ ਗਿਆਨ ਤੀਕ ਪਹੁੰਚਣ ” ਦਾ ਮੌਕਾ ਮਿਲੇ ! — 1 ਤਿਮੋਥਿਉਸ 2 : 3 , 4 . 
[ ਫੁਟਨੋਟ ] 
ਪਹਿਰਾਬੁਰਜ 15 ਨਵੰਬਰ 2002 ਵਿਚ , ਸਫ਼ੇ 26 - 29 ਉੱਤੇ “ ਆਧੁਨਿਕ ਯੂਨਾਨੀ ਭਾਸ਼ਾ ਵਿਚ ਬਾਈਬਲ ਮਿਲਣ ਤਕ ਦਾ ਸਫ਼ਰ ” ਨਾਂ ਦਾ ਲੇਖ ਦੇਖੋ । 
[ ਸਫ਼ਾ 12 ਉੱਤੇ ਤਸਵੀਰ ] 
ਪੀਟਰ ਮਹਾਨ 
[ ਸਫ਼ਾ 10 ਉੱਤੇ ਤਸਵੀਰ ਦੀ ਕ੍ਰੈਡਿਟ ਲਾਈਨ ] 
Photos : Courtesy American Bible Society 

ਜੀਵਨੀ 
ਮੈਨੂੰ ਆਪਣੀ ਸੰਗ ਤੇ ਕਾਬੂ ਪਾਉਣ ਵਿਚ ਮਦਦ ਮਿਲੀ 
ਰੂਥ ਐੱਲ . 
ਅਲਰਿਕ ਦੀ ਜ਼ਬਾਨੀ 
ਮੇਰਾ ਆਪਣੇ ਆਪ ਤੇ ਕਾਬੂ ਨਾ ਰਿਹਾ ਤੇ ਮੈਂ ਪਾਦਰੀ ਦੇ ਘਰ ਦੀ ਦਹਿਲੀਜ਼ ਦੇ ਸਾਮ੍ਹਣੇ ਫੁੱਟ - ਫੁੱਟ ਕੇ ਰੋਣ ਲੱਗ ਪਈ । 
ਪਾਦਰੀ ਨੇ ਹੁਣੇ - ਹੁਣੇ ਹੀ ਚਾਰਲਸ ਟੇਜ਼ ਰਸਲ ਉੱਤੇ ਢੇਰ ਸਾਰੀਆਂ ਝੂਠੀਆਂ ਤੁਹਮਤਾਂ ਲਾਈਆਂ ਸਨ , ਜੋ ਉਸ ਵੇਲੇ ਵਾਚ ਟਾਵਰ ਬਾਈਬਲ ਐਂਡ ਟ੍ਰੈਕਟ ਸੋਸਾਇਟੀ ਦੇ ਪ੍ਰਧਾਨ ਸਨ । 
ਆਓ ਮੈਂ ਤੁਹਾਨੂੰ ਦੱਸਾਂ ਕਿ ਮੇਰੇ ਵਰਗੀ ਛੋਟੀ ਜਿਹੀ ਕੁੜੀ ਲੋਕਾਂ ਦੇ ਘਰ - ਘਰ ਕਿਉਂ ਜਾ ਰਹੀ ਸੀ । 
ਮੇਰਾ ਜਨਮ ਸੰਨ 1910 ਵਿਚ ਯੂ . 
ਐੱਸ . 
ਏ . 
ਦੇ ਨੈਬਰਾਸਕਾ ਜ਼ਿਲ੍ਹੇ ਦੇ ਇਕ ਫਾਰਮ ਵਿਚ ਹੋਇਆ । 
ਮੇਰਾ ਪਰਿਵਾਰ ਬਹੁਤ ਧਾਰਮਿਕ ਵਿਚਾਰਾਂ ਵਾਲਾ ਸੀ ਅਤੇ ਅਸੀਂ ਹਰ ਰੋਜ਼ ਸਵੇਰ ਤੇ ਸ਼ਾਮ ਖਾਣੇ ਤੋਂ ਬਾਅਦ ਰਲ ਕੇ ਬਾਈਬਲ ਪੜ੍ਹਦੇ ਹੁੰਦੇ ਸੀ । 
ਮੇਰੇ ਪਿਤਾ ਜੀ ਇਕ ਛੋਟੇ ਜਿਹੇ ਸ਼ਹਿਰ ਵਿਨਸਾਈਡ ਦੇ ਮੈਥੋਡਿਸਟ ਚਰਚ ਵਿਚ ਸੰਡੇ ਸਕੂਲ ਦੇ ਨਿਗਰਾਨ ਸਨ । 
ਇਹ ਸ਼ਹਿਰ ਸਾਡੇ ਘਰ ਤੋਂ ਤਕਰੀਬਨ ਛੇ ਕਿਲੋਮੀਟਰ ਦੂਰ ਸੀ । 
ਅਸੀਂ ਚਾਰੇ ਪਾਸਿਓਂ ਢੱਕਿਆ ਹੋਇਆ ਇਕ ਤਾਂਗਾ ਲਿਆ ਹੋਇਆ ਸੀ , ਤਾਂਕਿ ਖ਼ਰਾਬ ਮੌਸਮ ਦੇ ਬਾਵਜੂਦ ਵੀ ਅਸੀਂ ਐਤਵਾਰ ਨੂੰ ਚਰਚ ਜਾ ਸਕੀਏ । 
ਜਦੋਂ ਮੈਂ ਅੱਠਾਂ ਸਾਲਾਂ ਦੀ ਸੀ , ਤਾਂ ਮੇਰਾ ਿ ਨੱਕਾ ਭਰਾ ਪੋਲਿਓ ਨਾਲ ਬੀਮਾਰ ਹੋ ਗਿਆ । 
ਮਾਤਾ ਜੀ ਨੇ ਇਲਾਜ ਲਈ ਉਸ ਨੂੰ ਆਇਓਵਾ ਦੇ ਹਸਪਤਾਲ ਵਿਚ ਭਰਤੀ ਕਰਵਾਇਆ । 
ਪਰ ਉਨ੍ਹਾਂ ਦੀ ਸਖ਼ਤ ਮਿਹਨਤ ਦੇ ਬਾਵਜੂਦ , ਹਸਪਤਾਲ ਵਿਚ ਮੇਰੇ ਭਰਾ ਦੀ ਮੌਤ ਹੋ ਗਈ । 
ਇਸੇ ਸਮੇਂ ਦੌਰਾਨ , ਆਇਓਵਾ ਵਿਚ ਮੇਰੇ ਮਾਤਾ ਜੀ ਇਕ ਬਾਈਬਲ ਵਿਦਿਆਰਥਣ ਨੂੰ ਮਿਲੇ , ਜਿਨ੍ਹਾਂ ਨੂੰ ਹੁਣ ਯਹੋਵਾਹ ਦੇ ਗਵਾਹ ਕਿਹਾ ਜਾਂਦਾ ਹੈ । 
ਮਾਤਾ ਜੀ ਨੇ ਕਈ ਵਾਰ ਉਸ ਨਾਲ ਲੰਬੀ - ਚੌੜੀ ਗੱਲ - ਬਾਤ ਕੀਤੀ ਅਤੇ ਉਸ ਨਾਲ ਉਨ੍ਹਾਂ ਦੀਆਂ ਕੁਝ ਸਭਾਵਾਂ ਵਿਚ ਵੀ ਚਲੇ ਗਏ । 
ਜਦੋਂ ਮਾਤਾ ਜੀ ਘਰ ਪਰਤੇ ਤਾਂ ਉਹ ਆਪਣੇ ਨਾਲ ਵਾਚ ਟਾਵਰ ਸੋਸਾਇਟੀ ਵੱਲੋਂ ਛਾਪੇ ਸ਼ਾਸਤਰ ਦਾ ਅਧਿਐਨ ( ਅੰਗ੍ਰੇਜ਼ੀ ) ਦੇ ਕਈ ਖੰਡ ਪੜ੍ਹਨ ਲਈ ਨਾਲ ਲਿਆਏ । 
ਪੜ੍ਹਨ ਤੋਂ ਬਾਅਦ ਜਲਦੀ ਹੀ ਉਨ੍ਹਾਂ ਨੂੰ ਪੱਕਾ ਵਿਸ਼ਵਾਸ ਹੋ ਗਿਆ ਕਿ ਸਿਰਫ਼ ਬਾਈਬਲ ਸਟੂਡੈਂਟਸ ਹੀ ਸੱਚਾਈ ਸਿਖਾ ਰਹੇ ਹਨ । 
ਇਸ ਤੋਂ ਇਲਾਵਾ ਉਨ੍ਹਾਂ ਨੂੰ ਇਹ ਵੀ ਪਤਾ ਲੱਗਾ ਕਿ ਆਤਮਾ ਦੀ ਅਮਰਤਾ ਅਤੇ ਬੁਰੇ ਲੋਕਾਂ ਨੂੰ ਸਦੀਪਕ ਤਸੀਹੇ ਦੇਣ ਦੀ ਸਿੱਖਿਆ ਬਿਲਕੁਲ ਗ਼ਲਤ ਹੈ । — ਉਤਪਤ 2 : 7 ; ਉਪਦੇਸ਼ਕ ਦੀ ਪੋਥੀ 9 : 5 , 10 ; ਹਿਜ਼ਕੀਏਲ 18 : 4 . 
ਮੇਰੇ ਪਿਤਾ ਜੀ ਇਸ ਗੱਲ ਤੋਂ ਬਹੁਤ ਗੁੱਸੇ ਹੋਏ ਅਤੇ ਉਨ੍ਹਾਂ ਨੇ ਮਾਤਾ ਜੀ ਦਾ ਵਿਰੋਧ ਕੀਤਾ । 
ਪਿਤਾ ਜੀ ਨੇ ਬਾਈਬਲ ਸਟੂਡੈਂਟਸਆਂ ਦੀਆਂ ਸਭਾਵਾਂ ਵਿਚ ਜਾਣ ਤੋਂ ਉਨ੍ਹਾਂ ਨੂੰ ਰੋਕਣ ਦੀ ਕੋਸ਼ਿਸ਼ ਕੀਤੀ । 
ਪਿਤਾ ਜੀ ਮੈਨੂੰ ਅਤੇ ਮੇਰੇ ਵੱਡੇ ਭਰਾ ਕਲੈਰੰਸ ਨੂੰ ਆਪਣੇ ਨਾਲ ਚਰਚ ਲਿਜਾਂਦੇ ਰਹੇ । 
ਪਰ ਜਦੋਂ ਪਿਤਾ ਜੀ ਘਰ ਨਹੀਂ ਹੁੰਦੇ ਸਨ ਤਾਂ ਮਾਤਾ ਜੀ ਸਾਨੂੰ ਬਾਈਬਲ ਵਿੱਚੋਂ ਗੱਲਾਂ ਦੱਸਦੇ ਹੁੰਦੇ ਸਨ । 
ਨਤੀਜੇ ਵਜੋਂ , ਸਾਨੂੰ ਦੋਹਾਂ ਬੱਚਿਆਂ ਨੂੰ ਚਰਚ ਅਤੇ ਬਾਈਬਲ ਸਟੂਡੈਂਟਸ ਦੀਆਂ ਸਿੱਖਿਆਵਾਂ ਵਿਚ ਫ਼ਰਕ ਦੇਖਣ ਦਾ ਚੰਗਾ ਮੌਕਾ ਮਿਲਿਆ । 
ਮੈਂ ਅਤੇ ਕਲੈਰੰਸ ਚਰਚ ਦੇ ਸੰਡੇ ਸਕੂਲ ਵਿਚ ਬਾਕਾਇਦਾ ਜਾਂਦੇ ਹੁੰਦੇ ਸਾਂ । 
ਇਕ ਦਿਨ ਕਲੈਰੰਸ ਨੇ ਅਧਿਆਪਕ ਨੂੰ ਕੁਝ ਸਵਾਲ ਪੁੱਛੇ , ਪਰ ਉਹ ਉਸ ਦੇ ਸਵਾਲਾਂ ਦਾ ਜਵਾਬ ਨਾ ਦੇ ਸਕੀ । 
ਜਦੋਂ ਅਸੀਂ ਘਰ ਪਹੁੰਚ ਕੇ ਆਪਣੇ ਮਾਤਾ ਜੀ ਨੂੰ ਸਾਰੀ ਗੱਲ ਦੱਸੀ , ਤਾਂ ਮਾਤਾ ਜੀ ਨੇ ਇਨ੍ਹਾਂ ਸਵਾਲਾਂ ਬਾਰੇ ਸਾਡੇ ਨਾਲ ਚੰਗੀ ਲੰਬੀ ਗੱਲ - ਬਾਤ ਕੀਤੀ । 
ਅਖ਼ੀਰ ਮੈਂ ਚਰਚ ਛੱਡ ਦਿੱਤਾ ਅਤੇ ਮਾਤਾ ਜੀ ਨਾਲ ਬਾਈਬਲ ਸਟੂਡੈਂਟਸ ਦੀਆਂ ਸਭਾਵਾਂ ਵਿਚ ਜਾਣਾ ਸ਼ੁਰੂ ਕਰ ਦਿੱਤਾ । 
ਕੁਝ ਸਮੇਂ ਬਾਅਦ ਕਲੈਰੰਸ ਨੇ ਵੀ ਅਜਿਹਾ ਹੀ ਕੀਤਾ । 
ਆਪਣੀ ਸੰਗ ਤੇ ਕਾਬੂ ਪਾਉਣਾ 
ਸਤੰਬਰ 1922 ਵਿਚ ਮੈਂ ਅਤੇ ਮੇਰੇ ਮਾਤਾ ਜੀ ਸੀਡਰ ਪਾਇੰਟ , ਓਹੀਓ ਵਿਖੇ ਹੋਏ ਬਾਈਬਲ ਸਟੂਡੈਂਟਸ ਦੇ ਇਕ ਯਾਦਗਾਰ ਸੰਮੇਲਨ ਵਿਚ ਗਏ । 
ਮੈਨੂੰ ਉਹ ਦਿਨ ਅੱਜ ਵੀ ਯਾਦ ਹੈ ਜਦੋਂ ਵਾਚ ਟਾਵਰ ਸੋਸਾਇਟੀ ਦੇ ਪ੍ਰਧਾਨ ਭਰਾ ਜੋਸਫ਼ ਐੱਫ਼ . 
ਰਦਰਫ਼ਰਡ ਨੇ ਉੱਥੇ ਬੈਠੇ 18,000 ਤੋਂ ਵੀ ਵੱਧ ਲੋਕਾਂ ਦਾ ਧਿਆਨ ਕੱਪੜੇ ਦੇ ਇਕ ਬੈਨਰ ਵੱਲ ਦਿਵਾਇਆ । 
ਉਸ ਬੈਨਰ ਉੱਤੇ ਇਹ ਸ਼ਬਦ ਲਿਖੇ ਹੋਏ ਸਨ : “ ਰਾਜਾ ਅਤੇ ਰਾਜ ਦੀ ਘੋਸ਼ਣਾ ਕਰੋ । ” 
ਇਸ ਦਾ ਮੇਰੇ ਉੱਤੇ ਡੂੰਘਾ ਅਸਰ ਪਿਆ ਤੇ ਮੈਂ ਸੋਚਿਆ ਕਿ ਲੋਕਾਂ ਨੂੰ ਪਰਮੇਸ਼ੁਰ ਦੇ ਰਾਜ ਦੀ ਖ਼ੁਸ਼ ਖ਼ਬਰੀ ਸੁਣਾਉਣ ਦੀ ਸੱਚੀਂ ਬਹੁਤ ਲੋੜ ਹੈ । — ਮੱਤੀ 6 : 9 , 10 ; 24 : 14 . 
ਸੰਨ 1922 ਤੋਂ 1928 ਤਕ ਦੇ ਸੰਮੇਲਨਾਂ ਦੌਰਾਨ ਕਈ ਮਤੇ ਅਪਣਾਏ ਗਏ ਅਤੇ ਇਨ੍ਹਾਂ ਵਿਚਲੀਆਂ ਸਾਰੀਆਂ ਗੱਲਾਂ ਨੂੰ ਟ੍ਰੈਕਟਾਂ ਵਿਚ ਲਿਖਿਆ ਗਿਆ , ਜਿਨ੍ਹਾਂ ਨੂੰ ਬਾਈਬਲ ਸਟੂਡੈਂਟਸ ਨੇ ਪੂਰੀ ਦੁਨੀਆਂ ਵਿਚ ਕਰੋੜਾਂ ਦੀ ਗਿਣਤੀ ਵਿਚ ਵੰਡਿਆ । 
ਮੈਂ ਬੜੀ ਪਤਲੀ ਅਤੇ ਲੰਮੀ ਸੀ , ਇਸ ਲਈ ਸਾਰੇ ਕਹਿੰਦੇ ਸਨ ਕਿ ਮੈਂ ਟ੍ਰੈਕਟ ਵੰਡਣ ਵਿਚ ਬਹੁਤ ਫੁਰਤੀਲੀ ਹਾਂ । 
ਮੈਨੂੰ ਇਸ ਕੰਮ ਵਿਚ ਸੱਚੀਂ ਬੜਾ ਮਜ਼ਾ ਆਇਆ ਸੀ । 
ਪਰ ਘਰਾਂ ਵਿਚ ਿ ਨੱਜੀ ਤੌਰ ਤੇ ਕਿਸੇ ਨੂੰ ਪਰਮੇਸ਼ੁਰ ਦੇ ਰਾਜ ਬਾਰੇ ਦੱਸਣਾ ਇਕ ਅਲੱਗ ਗੱਲ ਸੀ । 
ਵਾਕਈ ਮੈਂ ਬਹੁਤ ਹੀ ਸ਼ਰਮਾਉਂਦੀ ਹੁੰਦੀ ਸੀ , ਇੱਥੋਂ ਤਕ ਕਿ ਜਦੋਂ ਸਾਡੇ ਘਰ ਕਾਫ਼ੀ ਸਾਰੇ ਪਰਾਹੁਣੇ ਆ ਜਾਂਦੇ ਤਾਂ ਵੀ ਮੈਂ ਡਰ ਜਾਂਦੀ ਸੀ । 
ਮੈਂ ਫਟਾਫਟ ਆਪਣੇ ਕਮਰੇ ਵਿਚ ਜਾ ਕੇ ਲੁਕ ਜਾਂਦੀ ਸੀ । 
ਇਕ ਵਾਰ , ਮੇਰੇ ਮਾਤਾ ਜੀ ਸਾਡੇ ਪੂਰੇ ਪਰਿਵਾਰ ਦੀ ਫੋਟੋ ਖਿੱਚਣੀ ਚਾਹੁੰਦੇ ਸਨ ਜਿਸ ਲਈ ਉਨ੍ਹਾਂ ਨੇ ਮੈਨੂੰ ਕਮਰੇ ਤੋਂ ਬਾਹਰ ਆਉਣ ਲਈ ਕਿਹਾ । 
ਮੈਂ ਬਾਹਰ ਨਹੀਂ ਆਉਣਾ ਚਾਹੁੰਦੀ ਸੀ , ਪਰ ਜਦੋਂ ਮੇਰੇ ਮਾਤਾ ਜੀ ਨੇ ਸੱਚੀ - ਮੁੱਚੀ ਮੈਨੂੰ ਘੜੀਸ ਕੇ ਕਮਰੇ ਵਿੱਚੋਂ ਬਾਹਰ ਲਿਆਂਦਾ ਤਾਂ ਮੈਂ ਚੀਕਾਂ ਮਾਰ - ਮਾਰ ਕੇ ਰੋਣ ਲੱਗ ਪਈ । 
ਪਰ ਇਕ ਦਿਨ ਮੈਂ ਪੱਕਾ ਇਰਾਦਾ ਕਰ ਕੇ ਆਪਣੇ ਬੈਗ ਵਿਚ ਕੁਝ ਕਿਤਾਬਾਂ ਅਤੇ ਰਸਾਲੇ ਪਾਏ । 
ਵਾਰ - ਵਾਰ ਮੈਂ ਆਪਣੇ ਮਨ ਵਿਚ ਕਿਹਾ , “ ਮੇਰੇ ਕੋਲੋਂ ਇਹ ਨਹੀਂ ਹੋਣਾ , ” ਪਰ ਅਗਲੇ ਹੀ ਪਲ ਮੈਂ ਆਪਣੇ ਆਪ ਨੂੰ ਸਮਝਾਇਆ , “ ਪਰ ਮੈਂ ਇਹ ਜ਼ਰੂਰ ਕਰਨਾ ਹੀ ਹੈ । ” 
ਅਖ਼ੀਰ ਮੈਂ ਪ੍ਰਚਾਰ ਲਈ ਚਲੀ ਗਈ । 
ਬਾਅਦ ਵਿਚ ਮੈਂ ਹੱਦੋਂ ਵੱਧ ਖ਼ੁਸ਼ ਹੋਈ ਕਿਉਂਕਿ ਅਖ਼ੀਰ ਮੈਂ ਪ੍ਰਚਾਰ ਤੇ ਜਾਣ ਦਾ ਹੌਸਲਾ ਕੱਢ ਹੀ ਲਿਆ ਸੀ । 
ਮੈਨੂੰ ਸਭ ਤੋਂ ਜ਼ਿਆਦਾ ਖ਼ੁਸ਼ੀ ਕੰਮ ਕਰਨ ਵੇਲੇ ਨਹੀਂ , ਸਗੋਂ ਕੰਮ ਪੂਰਾ ਕਰਨ ਤੋਂ ਬਾਅਦ ਹੁੰਦੀ ਸੀ । 
ਇਹ ਤਕਰੀਬਨ ਉਸੇ ਸਮੇਂ ਦੀ ਗੱਲ ਹੈ ਜਦੋਂ ਮੈਂ ਪਹਿਲਾਂ ਜ਼ਿਕਰ ਕੀਤੇ ਉਸ ਪਾਦਰੀ ਨੂੰ ਮਿਲੀ ਸੀ ਜਿਸ ਦੇ ਘਰ ਅੱਗਿਉਂ ਮੈਂ ਰੋਂਦੀ - ਰੋਂਦੀ ਅੱਗੇ ਨਿਕਲ ਗਈ ਸੀ । 
ਜਿਉਂ - ਜਿਉਂ ਸਮਾਂ ਬੀਤਿਆ , ਯਹੋਵਾਹ ਦੀ ਮਦਦ ਨਾਲ ਮੈਂ ਘਰਾਂ ਵਿਚ ਜਾ ਕੇ ਲੋਕਾਂ ਨਾਲ ਗੱਲ ਕਰਨ ਦਾ ਹੌਸਲਾ ਕੀਤਾ ਤੇ ਨਤੀਜੇ ਵਜੋਂ ਮੇਰੀ ਖ਼ੁਸ਼ੀ ਹੋਰ ਵੀ ਵੱਧਦੀ ਗਈ । 
ਤਦ 1925 ਵਿਚ ਮੈਂ ਪਾਣੀ ਦਾ ਬਪਤਿਸਮਾ ਲਿਆ । 
ਪੂਰਣ - ਕਾਲੀ ਸੇਵਕਾਈ ਦੀ ਸ਼ੁਰੂਆਤ 
ਜਦੋਂ ਮੈਂ ਅਠਾਰਾਂ ਸਾਲਾਂ ਦੀ ਸੀ ਤਾਂ ਮੈਨੂੰ ਆਪਣੇ ਮਾਸੀ ਜੀ ਦੇ ਵਿਰਸੇ ਤੋਂ ਕੁਝ ਪੈਸੇ ਮਿਲੇ । 
ਇਸ ਨਾਲ ਮੈਂ ਇਕ ਕਾਰ ਖ਼ਰੀਦ ਲਈ ਤੇ ਪਾਇਨੀਅਰੀ ਸ਼ੁਰੂ ਕਰ ਦਿੱਤੀ ਜਿਸ ਨੂੰ ਪੂਰਣ - ਕਾਲੀ ਸੇਵਕਾਈ ਕਿਹਾ ਜਾਂਦਾ ਹੈ । 
ਦੋ ਸਾਲਾਂ ਬਾਅਦ ਸੰਨ 1930 ਵਿਚ ਮੈਂ ਇਕ ਭੈਣ ਨਾਲ ਹੋਰ ਇਲਾਕੇ ਵਿਚ ਪਾਇਨੀਅਰੀ ਕਰਨ ਗਈ । 
ਉਦੋਂ ਤਕ ਕਲੈਰੰਸ ਵੀ ਪਾਇਨੀਅਰੀ ਸ਼ੁਰੂ ਕਰ ਚੁੱਕਾ ਸੀ । 
ਥੋੜ੍ਹੇ ਹੀ ਸਮੇਂ ਬਾਅਦ , ਉਸ ਨੂੰ ਬੈਥਲ ਸੇਵਾ ਕਰਨ ਦਾ ਸੱਦਾ ਮਿਲ ਗਿਆ । 
ਇਸ ਲਈ ਉਹ ਬਰੁਕਲਿਨ , ਨਿਊਯਾਰਕ ਵਿਖੇ ਯਹੋਵਾਹ ਦੇ ਗਵਾਹਾਂ ਦੇ ਵਿਸ਼ਵ ਮੁੱਖ ਦਫ਼ਤਰ ਵਿਚ ਬੈਥਲ ਸੇਵਾ ਲਈ ਚਲਾ ਗਿਆ । 
ਤਰਕੀਬਨ ਉਸ ਸਮੇਂ ਸਾਡੇ ਮਾਂ - ਬਾਪ ਅੱਡ - ਅੱਡ ਹੋ ਚੁੱਕੇ ਸਨ । 
ਇਸ ਲਈ ਮੈਂ ਤੇ ਮੇਰੇ ਮਾਤਾ ਜੀ ਇਕ ਟ੍ਰੇਲਰਨੁਮਾ ਘਰ ਵਿਚ ਰਹਿਣ ਲੱਗ ਪਏ ਤੇ ਅਸੀਂ ਦੋਹਾਂ ਨੇ ਮਿਲ ਕੇ ਪਾਇਨੀਅਰੀ ਕੀਤੀ । 
ਇਹ ਉਦੋਂ ਦੀ ਗੱਲ ਹੈ ਜਦੋਂ ਅਮਰੀਕਾ ਵਿਚ ਆਰਥਿਕ ਮਹਾਂ - ਮੰਦੀ ਆਈ ਸੀ । 
ਉਸ ਵੇਲੇ ਪਾਇਨੀਅਰੀ ਜਾਰੀ ਰੱਖਣੀ ਕੋਈ ਸੌਖੀ ਗੱਲ ਨਹੀਂ ਸੀ , ਪਰ ਅਸੀਂ ਹੌਸਲਾ ਨਾ ਹਾਰਨ ਦਾ ਪੱਕਾ ਇਰਾਦਾ ਕਰ ਲਿਆ ਸੀ । 
ਅਸੀਂ ਬਾਈਬਲ ਆਧਾਰਿਤ ਕਿਤਾਬਾਂ ਅਤੇ ਰਸਾਲਿਆਂ ਦੇ ਬਦਲੇ ਕੁੱਕੜ , ਅੰਡੇ ਅਤੇ ਫ਼ਲ - ਸਬਜ਼ੀਆਂ ਤੋਂ ਇਲਾਵਾ , ਪੁਰਾਣੀਆਂ ਬੈਟਰੀਆਂ ਅਤੇ ਬੇਕਾਰ ਪਿਆ ਅਲਮੀਨੀਅਮ ਲੈਂਦੇ ਹੁੰਦੇ ਸਾਂ ਜਿਨ੍ਹਾਂ ਨੂੰ ਅਸੀਂ ਕਾਰ ਵਾਸਤੇ ਪਟਰੋਲ ਅਤੇ ਹੋਰ ਕਈ ਖ਼ਰਚੇ ਪੂਰੇ ਕਰਨ ਲਈ ਵੇਚ ਦਿੰਦੇ ਸਾਂ । 
ਪੈਸੇ ਬਚਾਉਣ ਲਈ ਮੈਂ ਕਾਰ ਨੂੰ ਗ੍ਰੀਸ ਦੇਣੀ ਅਤੇ ਇਸ ਦਾ ਤੇਲ ਬਦਲਣਾ ਵੀ ਸਿੱਖ ਲਿਆ ਸੀ । 
ਅਸੀਂ ਦੇਖਿਆ ਕਿ ਯਹੋਵਾਹ ਨੇ ਆਪਣੇ ਵਾਅਦੇ ਮੁਤਾਬਕ ਮੁਸੀਬਤਾਂ ਵਿਚ ਸਾਡੀ ਮਦਦ ਕਰਨ ਲਈ ਕੋਈ ਨਾ ਕੋਈ ਰਾਹ ਜ਼ਰੂਰ ਖੋਲ੍ਹਿਆ । — ਮੱਤੀ 6 : 33 . 
ਮਿਸ਼ਨਰੀ ਸੇਵਾ 
ਸੰਨ 1946 ਵਿਚ , ਸਾਉਥ ਲੈਂਸਿੰਗ ਨਿਊਯਾਰਕ ਵਿਖੇ ਮੈਨੂੰ ਵਾਚਟਾਵਰ ਬਾਈਬਲ ਸਕੂਲ ਆਫ਼ ਗਿਲਿਅਡ ਦੀ ਸੱਤਵੀਂ ਕਲਾਸ ਲਈ ਬੁਲਾਇਆ ਗਿਆ । 
ਉਦੋਂ ਤਕ ਮੈਂ ਅਤੇ ਮੇਰੇ ਮਾਤਾ ਜੀ 15 ਸਾਲਾਂ ਤੋਂ ਵੀ ਵੱਧ ਸਮੇਂ ਤਕ ਇਕੱਠਿਆਂ ਪਾਇਨੀਅਰੀ ਕਰ ਚੁੱਕੇ ਸਾਂ , ਪਰ ਹੁਣ ਮਿਸ਼ਨਰੀ ਕੰਮ ਦੀ ਸਿਖਲਾਈ ਲੈਣ ਦੇ ਮੌਕੇ ਵਿਚ ਉਹ ਰੋੜਾ ਨਹੀਂ ਬਣਨਾ ਚਾਹੁੰਦੇ ਸਨ । 
ਇਸ ਲਈ ਉਨ੍ਹਾਂ ਨੇ ਮੈਨੂੰ ਗਿਲਿਅਡ ਸਕੂਲ ਜਾਣ ਲਈ ਉਤਸ਼ਾਹਿਤ ਕੀਤਾ । 
ਮੇਰੀ ਸਿਖਲਾਈ ਪੂਰੀ ਹੋਣ ਤੋਂ ਬਾਅਦ , ਪੀਓਰੀਆ , ਇਲੀਨਾਇ ਦੀ ਵਸਨੀਕ ਭੈਣ ਮਾਰਥਾ ਹੈੱਸ ਮਿਸ਼ਨਰੀ ਸੇਵਾ ਵਿਚ ਮੇਰੀ ਸਾਥਣ ਬਣੀ । 
ਕਿਸੇ ਦੂਸਰੇ ਦੇਸ਼ ਵਿਚ ਮਿਸ਼ਨਰੀਆਂ ਵਜੋਂ ਜਾਣ ਦੀ ਉਡੀਕ ਕਰਦਿਆਂ , ਸਾਨੂੰ ਅਤੇ ਦੋ ਹੋਰ ਮਿਸ਼ਨਰੀ ਭੈਣਾਂ ਨੂੰ ਇਕ ਸਾਲ ਲਈ ਕਲੀਵਲੈਂਡ , ਓਹੀਓ ਵਿਚ ਭੇਜ ਦਿੱਤਾ ਗਿਆ । 
ਸੰਨ 1947 ਵਿਚ ਮੈਨੂੰ ਤੇ ਮਾਰਥਾ ਨੂੰ ਹਵਾਈ ਭੇਜਿਆ ਗਿਆ । 
ਕਿਉਂਕਿ ਇਨ੍ਹਾਂ ਟਾਪੂਆਂ ਵਿਚ ਆ ਕੇ ਵੱਸਣਾ ਆਸਾਨ ਸੀ , ਇਸ ਲਈ ਮੇਰੇ ਮਾਤਾ ਜੀ ਵੀ ਸਾਡੇ ਨੇੜੇ ਦੇ ਹੋਨੋਲੁਲੂ ਸ਼ਹਿਰ ਵਿਚ ਆ ਕੇ ਰਹਿਣ ਲੱਗ ਪਏ । 
ਉਨ੍ਹਾਂ ਦੀ ਸਿਹਤ ਦਿਨ - ਬ - ਦਿਨ ਵਿਗੜ ਰਹੀ ਸੀ , ਇਸ ਲਈ ਮਿਸ਼ਨਰੀ ਸੇਵਾ ਦੇ ਨਾਲ - ਨਾਲ ਮੈਂ ਆਪਣੇ ਮਾਤਾ ਜੀ ਦੀ ਦੇਖ - ਭਾਲ ਵੀ ਕੀਤੀ । 
ਸਤੱਤਰ ਸਾਲਾਂ ਦੀ ਉਮਰ ਹੋਣ ਤੇ ਸੰਨ 1956 ਵਿਚ ਮੇਰੇ ਮਾਤਾ ਜੀ ਗੁਜ਼ਰ ਗਏ ਤੇ ਉਨ੍ਹਾਂ ਦੇ ਆਖ਼ਰੀ ਸਮੇਂ ਤਕ ਮੈਂ ਉਨ੍ਹਾਂ ਦੀ ਦੇਖ - ਭਾਲ ਕਰ ਸਕੀ । 
ਜਦੋਂ ਅਸੀਂ ਹਵਾਈ ਆਏ ਸਾਂ , ਉਸ ਵੇਲੇ ਇੱਥੇ ਸਿਰਫ਼ 130 ਗਵਾਹ ਸਨ । 
ਪਰ ਜਦੋਂ ਮਾਤਾ ਜੀ ਦੀ ਮੌਤ ਹੋਈ , ਤਾਂ ਉਸ ਵੇਲੇ ਗਵਾਹਾਂ ਦੀ ਗਿਣਤੀ ਹਜ਼ਾਰ ਤੋਂ ਵੀ ਉੱਪਰ ਹੋ ਗਈ ਸੀ , ਇਸ ਲਈ ਹੁਣ ਉੱਥੇ ਮਿਸ਼ਨਰੀਆਂ ਦੀ ਲੋੜ ਨਹੀਂ ਸੀ । 
ਇਸ ਤੋਂ ਬਾਅਦ , ਮੈਨੂੰ ਤੇ ਮਾਰਥਾ ਨੂੰ ਵਾਚ ਟਾਵਰ ਸੋਸਾਇਟੀ ਵੱਲੋਂ ਇਕ ਖ਼ਤ ਮਿਲਿਆ ਜਿਸ ਵਿਚ ਸੋਸਾਇਟੀ ਨੇ ਸਾਨੂੰ ਜਪਾਨ ਵਿਚ ਜਾ ਕੇ ਸੇਵਾ ਕਰਨ ਬਾਰੇ ਪੁੱਛਿਆ । 
ਸਾਡੀ ਪਹਿਲੀ ਚਿੰਤਾ ਇਹ ਸੀ ਕਿ ਅਸੀਂ ਇਸ ਉਮਰ ਵਿਚ ਜਪਾਨੀ ਭਾਸ਼ਾ ਸਿੱਖ ਸਕਾਂਗੀਆਂ ਜਾਂ ਨਹੀਂ । 
ਮੇਰੀ ਉਮਰ ਉਸ ਵੇਲੇ 48 ਸਾਲ ਸੀ ਤੇ ਮਾਰਥਾ 44 ਸਾਲਾਂ ਦੀ ਸੀ । 
ਮੇਰੇ ਨਾਲੋਂ ਸਿਰਫ਼ ਚਾਰ ਸਾਲ ਛੋਟੀ ਸੀ । 
ਪਰ ਅਸੀਂ ਇਹ ਚਿੰਤਾ ਯਹੋਵਾਹ ਉੱਤੇ ਛੱਡ ਦਿੱਤੀ ਤੇ ਜਾਣ ਲਈ ਤਿਆਰ ਹੋ ਗਈਆਂ । 
ਨਿਊਯਾਰਕ ਸਿਟੀ ਦੇ ਯਾਂਕੀ ਸਟੇਡੀਅਮ ਅਤੇ ਪੋਲੋ ਗਰਾਉਂਡਜ਼ ਵਿਖੇ ਹੋਏ ਅੰਤਰ - ਰਾਸ਼ਟਰੀ ਸੰਮੇਲਨ ਤੋਂ ਬਾਅਦ ਅਸੀਂ ਸਮੁੰਦਰੀ ਜਹਾਜ਼ ਰਾਹੀਂ ਟੋਕੀਓ ਲਈ ਰਵਾਨਾ ਹੋ ਗਈਆਂ । 
ਜਿਉਂ ਹੀ ਅਸੀਂ ਯੋਕੋਹਾਮਾ ਦੀ ਬੰਦਰਗਾਹ ਤੇ ਪਹੁੰਚੀਆਂ , ਤਾਂ ਸਾਨੂੰ ਜ਼ਬਰਦਸਤ ਸਮੁੰਦਰੀ ਤੂਫ਼ਾਨ ਦਾ ਸਾਮ੍ਹਣਾ ਕਰਨਾ ਪਿਆ । 
ਪਰ ਕਿਸੇ ਤਰ੍ਹਾਂ ਜਦੋਂ ਅਸੀਂ ਉੱਥੇ ਪਹੁੰਚੀਆਂ ਤਾਂ ਸਾਨੂੰ ਡੌਨ ਅਤੇ ਮੇਬਲ ਹਾਸਲਟ , ਲੋਇਡ ਅਤੇ ਮੇਲਬਾ ਬੈਰੀ ਅਤੇ ਹੋਰ ਕਈ ਮਿਸ਼ਨਰੀ ਮਿਲੇ । 
ਉਸ ਵੇਲੇ ਜਪਾਨ ਵਿਚ ਸਿਰਫ਼ 1,124 ਗਵਾਹ ਸਨ । 
ਅਸੀਂ ਜਲਦੀ ਹੀ ਜਪਾਨੀ ਭਾਸ਼ਾ ਸਿੱਖਣ ਦੇ ਨਾਲ - ਨਾਲ ਘਰ - ਘਰ ਦੀ ਸੇਵਕਾਈ ਵੀ ਸ਼ੁਰੂ ਕਰ ਦਿੱਤੀ । 
ਅਸੀਂ ਜਪਾਨੀ ਭਾਸ਼ਾ ਦਾ ਸੰਦੇਸ਼ ਅੰਗ੍ਰੇਜ਼ੀ ਦੇ ਅੱਖਰਾਂ ਵਿਚ ਲਿਖ ਕੇ ਘਰ - ਸੁਆਮੀ ਲਈ ਪੜ੍ਹਦੀਆਂ ਸੀ । 
ਜਵਾਬ ਵਿਚ ਘਰ - ਸੁਆਮੀ “ ਯੋਰੋਸ਼ੀ ਦੇਸੁ ” ਜਾਂ “ ਕੇਕੋ ਦੇਸੁ , ” ਕਹਿੰਦੇ ਹੁੰਦੇ ਸਨ , ਜਿਸ ਦਾ ਮਤਲਬ ਹੈ , “ ਠੀਕ ਹੈ ” ਜਾਂ “ ਚੰਗਾ ਹੈ । ” 
ਪਰ ਘਰ - ਸੁਆਮੀ ਦੇ ਇਹ ਕਹਿਣ ਤੇ ਸਾਨੂੰ ਇਹ ਨਹੀਂ ਪਤਾ ਲੱਗਦਾ ਸੀ ਕਿ ਉਸ ਨੂੰ ਦਿਲਚਸਪੀ ਹੈ ਜਾਂ ਨਹੀਂ , ਕਿਉਂਕਿ ਇਨ੍ਹਾਂ ਸ਼ਬਦਾਂ ਨੂੰ ਨਾਂਹ ਕਹਿਣ ਲਈ ਵੀ ਵਰਤਿਆ ਜਾਂਦਾ ਸੀ । 
ਇਸ ਦਾ ਪਤਾ ਬੋਲਣ ਦੇ ਲਹਿਜੇ ਜਾਂ ਵਿਅਕਤੀ ਦੇ ਹਾਵ - ਭਾਵ ਤੋਂ ਲੱਗਦਾ ਸੀ । 
ਇਹ ਸਭ ਕੁਝ ਸਿੱਖਣ ਲਈ ਸਾਨੂੰ ਕਾਫ਼ੀ ਸਮਾਂ ਲੱਗਾ । 
ਸ਼ਾਨਦਾਰ ਤਜਰਬੇ 
ਜਦੋਂ ਅਜੇ ਅਸੀਂ ਭਾਸ਼ਾ ਸਿੱਖਣ ਲਈ ਜੱਦੋ - ਜਹਿਦ ਕਰ ਰਹੀਆਂ ਸੀ , ਤਾਂ ਇਕ ਦਿਨ ਪ੍ਰਚਾਰ ਦੌਰਾਨ ਅਸੀਂ ਇਕ ਵੱਡੀ ਕੰਪਨੀ ਦੀ ਰਿਹਾਇਸ਼ੀ ਥਾਂ ਤੇ ਗਈਆਂ ਜਿੱਥੇ ਮੇਰੀ ਮੁਲਾਕਾਤ ਵੀਹਾਂ ਸਾਲਾਂ ਦੀ ਇਕ ਕੁੜੀ ਨਾਲ ਹੋਈ । 
ਉਸ ਨੇ ਬਾਈਬਲ ਸਟੱਡੀ ਕਰ ਕੇ ਚੰਗੀ ਤਰੱਕੀ ਕੀਤੀ ਤੇ 1966 ਵਿਚ ਬਪਤਿਸਮਾ ਲੈ ਲਿਆ । 
ਇਕ ਸਾਲ ਬਾਅਦ ਉਸ ਨੇ ਪਾਇਨੀਅਰੀ ਸ਼ੁਰੂ ਕਰ ਦਿੱਤੀ ਅਤੇ ਉਸ ਤੋਂ ਬਾਅਦ ਜਲਦੀ ਹੀ ਉਹ ਵਿਸ਼ੇਸ਼ ਪਾਇਨੀਅਰ ਬਣ ਗਈ ਤੇ ਅੱਜ ਤਕ ਪਾਇਨੀਅਰੀ ਕਰ ਰਹੀ ਹੈ । 
ਜਿਸ ਤਰੀਕੇ ਨਾਲ ਉਸ ਨੇ ਆਪਣੇ ਸਮੇਂ ਅਤੇ ਆਪਣੀ ਜਵਾਨੀ ਦੀ ਤਾਕਤ ਨੂੰ ਸੇਵਕਾਈ ਵਿਚ ਲਾਇਆ , ਉਸ ਨੂੰ ਦੇਖ ਕੇ ਮੇਰਾ ਵੀ ਹੌਸਲਾ ਵਧਦਾ ਹੈ । 
ਉਨ੍ਹਾਂ ਲੋਕਾਂ ਲਈ ਬਾਈਬਲ ਸੱਚਾਈ ਵਿਚ ਦ੍ਰਿੜ੍ਹ ਰਹਿਣਾ ਇਕ ਵੱਡੀ ਚੁਣੌਤੀ ਹੈ ਜਿਹੜੇ ਜਪਾਨ ਵਰਗੇ ਗ਼ੈਰ - ਮਸੀਹੀ ਦੇਸ਼ਾਂ ਵਿਚ ਰਹਿੰਦੇ ਹਨ । 
ਪਰ ਹਜ਼ਾਰਾਂ ਨੇ ਹੀ ਇਸ ਚੁਣੌਤੀ ਦਾ ਮੁਕਾਬਲਾ ਕੀਤਾ ਹੈ ਜਿਸ ਵਿਚ ਉਹ ਲੋਕ ਵੀ ਸ਼ਾਮਲ ਸਨ ਜਿਨ੍ਹਾਂ ਨੂੰ ਮੈਂ ਬਾਈਬਲ ਸਟੱਡੀਆਂ ਕਰਾਈਆਂ । 
ਉਨ੍ਹਾਂ ਨੇ ਸ਼ਿੰਟੋ ਪੂਜਾ ਦੀਆਂ ਥਾਵਾਂ ਅਤੇ ਕੀਮਤੀ ਬੋਧੀ ਮੂਰਤੀਆਂ ਨੂੰ ਆਪਣੇ ਘਰਾਂ ਵਿੱਚੋਂ ਕੱਢ ਦਿੱਤਾ ਹੈ ਜੋ ਕਿ ਜਪਾਨੀ ਘਰਾਂ ਵਿਚ ਰਵਾਇਤੀ ਤੌਰ ਤੇ ਪਾਈਆਂ ਜਾਂਦੀਆਂ ਹਨ । 
ਅਜਿਹਾ ਕਰਨ ਤੇ ਕੁਝ ਰਿਸ਼ਤੇਦਾਰ ਕਈ ਵਾਰ ਇਹ ਗ਼ਲਤ ਮਤਲਬ ਕੱਢਦੇ ਹਨ ਕਿ ਇਸ ਨਾਲ ਮਰੇ ਹੋਏ ਵੱਡ - ਵਡੇਰਿਆਂ ਦਾ ਨਿਰਾਦਰ ਹੁੰਦਾ ਹੈ । 
ਇਸ ਲਈ ਸੱਚਾਈ ਵਿਚ ਆਉਣ ਵਾਲੇ ਨਵੇਂ ਵਿਅਕਤੀਆਂ ਨੂੰ ਅਜਿਹਾ ਕਰਨ ਲਈ ਬੜੀ ਹਿੰਮਤ ਦੀ ਲੋੜ ਪੈਂਦੀ ਹੈ । 
ਉਨ੍ਹਾਂ ਦੇ ਹਿਮੰਤ ਭਰੇ ਕੰਮ ਉਨ੍ਹਾਂ ਮੁਢਲੇ ਮਸੀਹੀਆਂ ਦੀ ਯਾਦ ਦਿਵਾਉਂਦੇ ਹਨ ਜਿਨ੍ਹਾਂ ਨੇ ਝੂਠੀ ਉਪਾਸਨਾ ਨਾਲ ਸੰਬੰਧਿਤ ਚੀਜ਼ਾਂ ਨੂੰ ਨਸ਼ਟ ਕਰ ਦਿੱਤਾ ਸੀ । — ਰਸੂਲਾਂ ਦੇ ਕਰਤੱਬ 19 : 18 - 20 . 
ਮੈਨੂੰ ਯਾਦ ਹੈ ਕਿ ਮੇਰੀ ਇਕ ਬਾਈਬਲ ਵਿਦਿਆਰਥਣ ਟੋਕੀਓ ਸ਼ਹਿਰ ਛੱਡ ਕੇ ਆਪਣੇ ਪਰਿਵਾਰ ਨਾਲ ਕਿਤੇ ਹੋਰ ਜਾ ਕੇ ਵਸਣ ਦੀ ਸੋਚ ਰਹੀ ਸੀ । 
ਉਹ ਇਕ ਨਵੇਂ ਘਰ ਵਿਚ ਜਾਣਾ ਚਾਹੁੰਦੀ ਸੀ ਜਿੱਥੇ ਝੂਠੀ ਉਪਾਸਨਾ ਨਾਲ ਸੰਬੰਧਿਤ ਕੋਈ ਚੀਜ਼ ਨਾ ਹੋਵੇ । 
ਉਸ ਨੇ ਆਪਣੀ ਇਹ ਇੱਛਾ ਆਪਣੇ ਪਤੀ ਨੂੰ ਦੱਸੀ ਅਤੇ ਉਹ ਮੰਨ ਗਿਆ । 
ਚਾਈਂ - ਚਾਈਂ ਉਸ ਨੇ ਮੈਨੂੰ ਸਾਰੀ ਗੱਲ ਦੱਸੀ , ਪਰ ਫਿਰ ਉਸ ਨੂੰ ਯਾਦ ਆਇਆ ਕਿ ਉਸ ਨੇ ਤਾਂ ਆਪਣੇ ਸਮਾਨ ਵਿਚ ਇਕ ਵੱਡਾ ਕੀਮਤੀ ਸੰਗਮਰਮਰ ਦਾ ਫੁੱਲਦਾਨ ਬੰਨ੍ਹ ਲਿਆ ਸੀ । 
ਇਹ ਫੁੱਲਦਾਨ ਉਸ ਨੇ ਇਸ ਲਈ ਖ਼ਰੀਦਿਆ ਸੀ ਕਿਉਂਕਿ ਇਹ ਵਿਸ਼ਵਾਸ ਕੀਤਾ ਜਾਂਦਾ ਸੀ ਕਿ ਇਸ ਨਾਲ ਘਰ ਵਿਚ ਖ਼ੁਸ਼ੀ ਬਣੀ ਰਹਿੰਦੀ ਹੈ । 
ਕਿਉਂਕਿ ਉਸ ਨੂੰ ਸ਼ੱਕ ਸੀ ਕਿ ਇਸ ਦਾ ਸੰਬੰਧ ਝੂਠੀ ਉਪਾਸਨਾ ਨਾਲ ਹੈ , ਇਸ ਲਈ ਉਸ ਨੇ ਹਥੌੜੀ ਲੈ ਕੇ ਇਸ ਫੁੱਲਦਾਨ ਦੇ ਟੋਟੇ - ਟੋਟੇ ਕਰ ਦਿੱਤੇ । 
ਇਸ ਤੀਵੀਂ ਨੂੰ ਅਤੇ ਹੋਰ ਕਈਆਂ ਨੂੰ ਝੂਠੀ ਉਪਾਸਨਾ ਨਾਲ ਸੰਬੰਧਿਤ ਕੀਮਤੀ ਚੀਜ਼ਾਂ ਨੂੰ ਤਿਆਗਦੇ ਅਤੇ ਹਿੰਮਤ ਨਾਲ ਯਹੋਵਾਹ ਦੀ ਸੇਵਾ ਵਿਚ ਇਕ ਨਵੀਂ ਜ਼ਿੰਦਗੀ ਸ਼ੁਰੂ ਕਰਦੇ ਹੋਏ ਦੇਖਣਾ , ਮੇਰੇ ਲਈ ਬਹੁਤ ਹੀ ਵਧੀਆ ਅਤੇ ਤਸੱਲੀਬਖ਼ਸ਼ ਤਜਰਬਾ ਰਿਹਾ ਹੈ । 
ਮੈਂ ਹਰ ਵਕਤ ਯਹੋਵਾਹ ਦਾ ਧੰਨਵਾਦ ਕਰਦੀ ਹਾਂ ਕਿ ਮੈਂ ਜਪਾਨ ਵਿਚ 40 ਤੋਂ ਵੀ ਜ਼ਿਆਦਾ ਸਾਲਾਂ ਤਕ ਮਿਸ਼ਨਰੀ ਸੇਵਾ ਦਾ ਆਨੰਦ ਲੈ ਸਕੀ ਹਾਂ । 
ਅੱਜ ਦੇ ਦਿਨਾਂ ਦੇ “ ਚਮਤਕਾਰ ” 
ਜਦੋਂ ਮੈਂ ਪੂਰਣ - ਕਾਲੀ ਸੇਵਕਾਈ ਵਿਚ ਬਿਤਾਏ ਆਪਣੇ 70 ਸਾਲਾਂ ਬਾਰੇ ਸੋਚਦੀ ਹਾਂ , ਤਾਂ ਇਹ ਮੈਨੂੰ ਇਕ ਚਮਤਕਾਰ ਜਿਹਾ ਲੱਗਦਾ ਹੈ । 
ਮੈਂ ਸ਼ੁਰੂ ਤੋਂ ਹੀ ਹੱਦੋਂ ਵੱਧ ਸ਼ਰਮੀਲੀ ਸੀ । 
ਇਸ ਕਰਕੇ ਮੈਂ ਕਦੇ ਸੋਚਿਆ ਵੀ ਨਹੀਂ ਸੀ ਕਿ ਮੇਰੇ ਵਰਗੀ ਸ਼ਰਮੀਲੀ ਕੁੜੀ ਆਪਣੀ ਪੂਰੀ ਜ਼ਿੰਦਗੀ ਲੋਕਾਂ ਨੂੰ ਇਕ ਅਜਿਹੇ ਰਾਜ ਦਾ ਸੰਦੇਸ਼ ਸੁਣਾਉਣ ਵਿਚ ਲਾ ਸਕੇਗੀ ਜਿਸ ਨੂੰ ਬਹੁਤੇਰੇ ਲੋਕ ਸੁਣਨਾ ਪਸੰਦ ਨਹੀਂ ਕਰਦੇ । 
ਪਰ ਨਾ ਸਿਰਫ਼ ਮੈਂ ਹੀ ਅਜਿਹਾ ਕੀਤਾ , ਸਗੋਂ ਮੈਂ ਕਈਆਂ ਨੂੰ ਅਜਿਹਾ ਕਰਦੇ ਦੇਖਿਆ ਵੀ ਹੈ । 
ਉਨ੍ਹਾਂ ਨੇ ਆਪਣਾ ਪ੍ਰਚਾਰ ਦਾ ਕੰਮ ਇੰਨੀ ਮਾਹਰਤਾ ਨਾਲ ਕੀਤਾ ਕਿ ਜਦੋਂ ਮੈਂ 1958 ਵਿਚ ਜਪਾਨ ਵਿਚ ਆਈ ਸੀ , ਤਾਂ ਇੱਥੇ ਸਿਰਫ਼ ਇਕ ਹਜ਼ਾਰ ਤੋਂ ਥੋੜ੍ਹੇ ਜਿਹੇ ਜ਼ਿਆਦਾ ਗਵਾਹ ਸਨ , ਪਰ ਹੁਣ ਇੱਥੇ 2,22,000 ਤੋਂ ਵੀ ਜ਼ਿਆਦਾ ਗਵਾਹ ਹਨ ! 
ਸ਼ੁਰੂ ਵਿਚ ਜਦੋਂ ਮੈਂ ਤੇ ਮਾਰਥਾ ਜਪਾਨ ਵਿਚ ਆਈਆਂ ਸਾਂ , ਤਾਂ ਸਾਨੂੰ ਟੋਕੀਓ ਦੇ ਸ਼ਾਖ਼ਾ ਦਫ਼ਤਰ ਵਿਚ ਰਹਿਣ ਲਈ ਕਿਹਾ ਗਿਆ ਸੀ । 
ਸੰਨ 1963 ਵਿਚ ਉੱਥੇ ਇਕ ਨਵੀਂ ਛੇ - ਮੰਜ਼ਲੀ ਸ਼ਾਖ਼ਾ ਇਮਾਰਤ ਬਣਾਈ ਗਈ ਸੀ ਜਿੱਥੇ ਅਸੀਂ ਹੁਣ ਵੀ ਰਹਿੰਦੇ ਹਾਂ । 
ਨਵੰਬਰ 1963 ਵਿਚ ਅਸੀਂ ਵੀ ਉਨ੍ਹਾਂ 163 ਲੋਕਾਂ ਵਿਚ ਸ਼ਾਮਲ ਸਾਂ ਜਿਹੜੇ ਸਾਡੀ ਸ਼ਾਖ਼ਾ ਦੇ ਨਿਗਰਾਨ , ਲੋਇਡ ਬੈਰੀ ਦੇ ਭਾਸ਼ਣ ਵੇਲੇ ਉੱਥੇ ਹਾਜ਼ਰ ਸਨ । 
ਉਸ ਵੇਲੇ ਜਪਾਨ ਵਿਚ ਗਵਾਹਾਂ ਦੀ ਗਿਣਤੀ 3,000 ਤਕ ਪਹੁੰਚ ਚੁੱਕੀ ਸੀ । 
ਜਦੋਂ ਨੁਮਾਜ਼ੂ ਵਿਚ 1972 ਵਿਚ ਨਵੀਂ ਸ਼ਾਖ਼ਾ ਬਣ ਕੇ ਪੂਰੀ ਹੋਈ ਤਾਂ ਰਾਜ - ਪ੍ਰਚਾਰ ਦਾ ਕੰਮ ਹੋਰ ਵੀ ਤੇਜ਼ੀ ਨਾਲ ਵਧਦਾ ਗਿਆ । 
ਇਸੇ ਸਾਲ ਜਦੋਂ ਗਵਾਹਾਂ ਦੀ ਗਿਣਤੀ 14,000 ਤੋਂ ਵੀ ਟੱਪ ਗਈ ਤਾਂ ਮੇਰੀ ਖ਼ੁਸ਼ੀ ਦਾ ਕੋਈ ਠਿਕਾਣਾ ਨਾ ਰਿਹਾ । 
ਪਰ 1982 ਤਕ ਜਪਾਨ ਵਿਚ ਰਾਜ - ਪ੍ਰਚਾਰਕ 68,000 ਤੋਂ ਵੀ ਵੱਧ ਗਏ ਸਨ ਅਤੇ ਟੋਕੀਓ ਤੋਂ ਤਕਰੀਬਨ 80 ਕਿਲੋਮੀਟਰ ਦੂਰ ਏਬੀਨਾ ਸ਼ਹਿਰ ਵਿਚ ਇਕ ਨਵੀਂ ਵੱਡੀ ਸ਼ਾਖ਼ਾ ਬਣਾਈ ਗਈ । 
ਇਸੇ ਦੌਰਾਨ , ਟੋਕੀਓ ਵਿਚਲੀ ਪੁਰਾਣੀ ਸ਼ਾਖ਼ਾ ਇਮਾਰਤ ਦੀ ਮੁਰੰਮਤ ਕੀਤੀ ਗਈ । 
ਕੁਝ ਸਮੇਂ ਬਾਅਦ , ਇਸ ਨੂੰ 20 ਤੋਂ ਵੀ ਜ਼ਿਆਦਾ ਉਨ੍ਹਾਂ ਮਿਸ਼ਨਰੀਆਂ ਦੇ ਰਹਿਣ ਲਈ ਘਰ ਬਣਾ ਦਿੱਤਾ ਗਿਆ ਜਿਨ੍ਹਾਂ ਨੇ 40 - 50 ਸਾਲ ਜਾਂ ਇਸ ਤੋਂ ਵੀ ਜ਼ਿਆਦਾ ਸਮੇਂ ਤਕ ਜਪਾਨ ਵਿਚ ਪ੍ਰਚਾਰ ਕੰਮ ਕੀਤਾ ਹੈ । 
ਮੈਂ ਅਤੇ ਮੇਰੀ ਲੰਬੇ ਸਮੇਂ ਦੀ ਸਾਥਣ ਮਾਰਥਾ ਹੈੱਸ ਵੀ ਉੱਥੇ ਹੀ ਰਹਿੰਦੀਆਂ ਹਾਂ । 
ਇਕ ਡਾਕਟਰ ਅਤੇ ਉਸ ਦੀ ਪਤਨੀ , ਜੋ ਨਰਸ ਹੈ , ਵੀ ਸਾਡੇ ਘਰ ਵਿਚ ਰਹਿੰਦੇ ਹਨ । 
ਉਹ ਸਾਡੀ ਦੇਖ - ਭਾਲ ਕਰਦੇ ਹਨ ਅਤੇ ਬੀਮਾਰ ਹੋਣ ਤੇ ਬੜੇ ਪਿਆਰ ਨਾਲ ਹਮੇਸ਼ਾ ਸਾਡੀ ਟਹਿਲ - ਸੇਵਾ ਕਰਦੇ ਹਨ । 
ਹਾਲ ਹੀ ਵਿਚ ਇਕ ਹੋਰ ਨਰਸ ਵੀ ਰੱਖੀ ਗਈ ਹੈ ਅਤੇ ਦਿਨ ਵੇਲੇ ਇਸ ਨਰਸ ਦੀ ਮਦਦ ਕਰਨ ਲਈ ਮਸੀਹੀ ਭੈਣਾਂ ਆਉਂਦੀਆਂ ਹਨ । 
ਏਬੀਨਾ ਦੇ ਬੈਥਲ ਪਰਿਵਾਰ ਵਿੱਚੋਂ ਦੋ ਜਣੇ ਖਾਣਾ ਬਣਾਉਣ ਅਤੇ ਘਰ ਦੀ ਸਾਫ਼ - ਸਫ਼ਾਈ ਕਰਨ ਲਈ ਵਾਰੋ - ਵਾਰੀ ਆਉਂਦੇ ਹਨ । 
ਸੱਚ - ਮੁੱਚ ਯਹੋਵਾਹ ਸਾਡੇ ਨਾਲ ਭਲਾ ਕਰਦਾ ਰਿਹਾ ਹੈ । — ਜ਼ਬੂਰ 34 : 8 , 10 . 
ਜਿਸ ਇਮਾਰਤ ਵਿਚ ਅਸੀਂ ਲੰਬੇ ਸਮੇਂ ਦੇ ਮਿਸ਼ਨਰੀ ਰਹਿ ਰਹੇ ਹਾਂ , ਉਸ ਦੇ ਸਮਰਪਣ ਤੋਂ 36 ਸਾਲਾਂ ਬਾਅਦ , ਪਿਛਲਾ ਨਵੰਬਰ ਦਾ ਮਹੀਨਾ ਮੇਰੀ ਮਿਸ਼ਨਰੀ ਜ਼ਿੰਦਗੀ ਦਾ ਇਕ ਖ਼ਾਸ ਮਹੀਨਾ ਰਿਹਾ । 
ਏਬੀਨਾ ਵਿਚ 13 ਨਵੰਬਰ 1999 ਨੂੰ ਵਾਚ ਟਾਵਰ ਬਾਈਬਲ ਐਂਡ ਟ੍ਰੈਕਟ ਸੋਸਾਇਟੀ ਦੀ ਜਪਾਨ ਦੀ ਵੱਡੀ ਸ਼ਾਖ਼ਾ ਦਾ ਸਮਰਪਣ ਹੋਇਆ । 
ਇਸ ਮੌਕੇ ਤੇ 37 ਦੇਸ਼ਾਂ ਤੋਂ ਲੰਬੇ ਸਮੇਂ ਤੋਂ ਸੇਵਾ ਕਰਦੇ ਆ ਰਹੇ ਕਈ ਗਵਾਹ ਆਏ ਸਨ , ਇਸ 4,486 ਤੋਂ ਵੀ ਜ਼ਿਆਦਾ ਦੀ ਗਿਣਤੀ ਵਿਚ ਮੈਂ ਵੀ ਸ਼ਾਮਲ ਸੀ । 
ਇਸ ਵੇਲੇ ਇਸ ਸ਼ਾਖ਼ਾ ਪਰਿਵਾਰ ਵਿਚ 650 ਤੋਂ ਵੀ ਜ਼ਿਆਦਾ ਮੈਂਬਰ ਹਨ । 
ਤਕਰੀਬਨ 80 ਸਾਲਾਂ ਤੋਂ ਜਦੋਂ ਮੈਂ ਘਰ - ਘਰ ਜਾ ਕੇ ਲੋਕਾਂ ਨੂੰ ਬਾਈਬਲ ਵਿੱਚੋਂ ਖ਼ੁਸ਼ ਖ਼ਬਰੀ ਦੱਸਣੀ ਸ਼ੁਰੂ ਕੀਤੀ , ਉਦੋਂ ਤੋਂ ਲੈ ਕੇ ਹੁਣ ਤਕ ਯਹੋਵਾਹ ਮੇਰੇ ਲਈ ਵੱਡਾ ਮਦਦਗਾਰ ਸਾਬਤ ਹੋਇਆ ਹੈ । 
ਉਸ ਨੇ ਮੈਨੂੰ ਆਪਣੀ ਸੰਗ ਤੇ ਕਾਬੂ ਪਾਉਣ ਵਿਚ ਮੇਰੀ ਮਦਦ ਕੀਤੀ ਹੈ । 
ਮੈਨੂੰ ਪੂਰਾ ਵਿਸ਼ਵਾਸ ਹੈ ਕਿ ਯਹੋਵਾਹ ਉਸ ਹਰੇਕ ਜਣੇ ਨੂੰ ਆਪਣੇ ਕੰਮਾਂ ਲਈ ਵਰਤ ਸਕਦਾ ਹੈ ਜੋ ਉਸ ਵਿਚ ਨਿਹਚਾ ਰੱਖਦੇ ਹਨ , ਇੱਥੋਂ ਤਕ ਕਿ ਉਨ੍ਹਾਂ ਨੂੰ ਵੀ ਜਿਹੜੇ ਮੇਰੇ ਵਾਂਗ ਹੱਦੋਂ ਵੱਧ ਸੰਗਦੇ ਹਨ । 
ਆਪਣੇ ਪਰਮੇਸ਼ੁਰ ਯਹੋਵਾਹ ਬਾਰੇ ਅਜਨਬੀਆਂ ਨੂੰ ਦੱਸ ਕੇ ਮੈਨੂੰ ਆਪਣੀ ਜ਼ਿੰਦਗੀ ਵਿੱਚ ਕਿੰਨੀ ਤਸੱਲੀ ਮਿਲੀ ਹੈ ! 
[ ਸਫ਼ੇ 21 ਉੱਤੇ ਤਸਵੀਰ ] 
ਮੈਂ , ਮਾਤਾ ਜੀ ਅਤੇ ਕਲੈਰੰਸ , ਜੋ ਬੈਥਲ ਤੋਂ ਮੈਨੂੰ ਮਿਲਣ ਆਇਆ ਸੀ 
[ ਸਫ਼ੇ 23 ਉੱਤੇ ਤਸਵੀਰ ] 
ਸਾਊਥ ਲੈਂਸਿੰਗ , ਨਿਊਯਾਰਕ ਵਿਖੇ ਗਿਲਿਅਡ ਸਕੂਲ ਦੇ ਬਾਗ਼ ਵਿਚ ਬੈਠੇ ਸਾਡੀ ਕਲਾਸ ਦੇ ਸਟੂਡੈਂਟਸ 
[ ਸਫ਼ੇ 23 ਉੱਤੇ ਤਸਵੀਰ ] 
ਖੱਬੇ : ਹਵਾਈ ਵਿਚ ਮੈਂ , ਮਾਰਥਾ ਹੈੱਸ ਅਤੇ ਮੇਰੇ ਮਾਤਾ ਜੀ 
[ ਸਫ਼ੇ 24 ਉੱਤੇ ਤਸਵੀਰ ] 
ਸੱਜੇ : ਟੋਕੀਓ ਮਿਸ਼ਨਰੀ ਘਰ ਦੇ ਮੈਂਬਰ 
[ ਸਫ਼ੇ 24 ਉੱਤੇ ਤਸਵੀਰ ] 
ਹੇਠਾਂ : ਮੈਂ ਅਤੇ ਮੇਰੀ ਲੰਬੇ ਸਮੇਂ ਦੀ ਸਾਥਣ ਮਾਰਥਾ ਹੈੱਸ 
[ ਸਫ਼ੇ 25 ਉੱਤੇ ਤਸਵੀਰ ] 
ਪਿਛਲੇ ਨਵੰਬਰ ਦੇ ਮਹੀਨੇ ਸਾਡੀ ਏਬੀਨਾ ਦੀ ਨਵੀਂ ਸ਼ਾਖ਼ਾ ਦਾ ਸਮਰਪਣ ਹੋਇਆ 

ਤੁਹਾਨੂੰ ਪਰਮੇਸ਼ੁਰ ਦੇ ਬਚਨ ਨਾਲ ਕਿੰਨੀ ਪ੍ਰੀਤ ਹੈ ? 
“ ਮੈਂ ਤੇਰੀ ਬਿਵਸਥਾ ਨਾਲ ਕਿੰਨੀ ਪ੍ਰੀਤ ਰੱਖਦਾ ਹਾਂ , ਦਿਨ ਭਰ ਮੈਂ ਉਹ ਦੇ ਵਿੱਚ ਲੀਨ ਰਹਿੰਦਾ ਹਾਂ ! ” — ਜ਼ਬੂਰ 119 : 97 . 
ਪਰਮੇਸ਼ੁਰ ਤੋਂ ਡਰਨ ਵਾਲੇ ਲੋਕ ਕਿਹੜੇ ਇਕ ਤਰੀਕੇ ਨਾਲ ਪਰਮੇਸ਼ੁਰ ਦੇ ਬਚਨ ਲਈ ਆਪਣੀ ਪ੍ਰੀਤ ਦਿਖਾਉਂਦੇ ਹਨ ? 
ਕਰੋੜਾਂ ਹੀ ਲੋਕਾਂ ਕੋਲ ਬਾਈਬਲ ਹੈ । 
ਪਰ ਬਾਈਬਲ ਹੋਣੀ ਅਤੇ ਉਸ ਨਾਲ ਪ੍ਰੀਤ ਰੱਖਣੀ , ਇਨ੍ਹਾਂ ਦੋਵਾਂ ਗੱਲਾਂ ਵਿਚ ਬਹੁਤ ਫ਼ਰਕ ਹੈ । 
ਜੇ ਕੋਈ ਵਿਅਕਤੀ ਕਦੇ - ਕਦਾਈਂ ਹੀ ਬਾਈਬਲ ਪੜ੍ਹਦਾ ਹੈ , ਤਾਂ ਕੀ ਉਸ ਦਾ ਇਹ ਕਹਿਣਾ ਠੀਕ ਹੈ ਕਿ ਉਹ ਪਰਮੇਸ਼ੁਰ ਦੇ ਬਚਨ ਨਾਲ ਪ੍ਰੀਤ ਰੱਖਦਾ ਹੈ ? 
ਬਿਲਕੁਲ ਨਹੀਂ ! 
ਇਸ ਦੇ ਉਲਟ , ਕੁਝ ਵਿਅਕਤੀ ਜਿਹੜੇ ਪਹਿਲਾਂ ਬਾਈਬਲ ਦਾ ਬਿਲਕੁਲ ਆਦਰ ਨਹੀਂ ਕਰਦੇ ਸਨ , ਹੁਣ ਉਹ ਇਸ ਨੂੰ ਰੋਜ਼ ਪੜ੍ਹਦੇ ਹਨ । 
ਉਨ੍ਹਾਂ ਨੇ ਪਰਮੇਸ਼ੁਰ ਦੇ ਬਚਨ ਨਾਲ ਪ੍ਰੀਤ ਰੱਖਣੀ ਸਿੱਖੀ ਹੈ ਅਤੇ ਇਸ ਜ਼ਬੂਰ ਦੇ ਲਿਖਾਰੀ ਵਾਂਗ ਹੁਣ ਉਹ “ ਦਿਨ ਭਰ ” ਪਰਮੇਸ਼ੁਰ ਦੇ ਬਚਨ ਵਿਚ ਲੀਨ ਰਹਿੰਦੇ ਹਨ । — ਜ਼ਬੂਰ 119 : 97 . 
ਮੁਸ਼ਕਲ ਹਾਲਾਤਾਂ ਵਿਚ ਇਕ ਯਹੋਵਾਹ ਦੇ ਗਵਾਹ ਦੀ ਨਿਹਚਾ ਕਿਵੇਂ ਕਾਇਮ ਰਹੀ ? 
ਨਾਸ਼ੋ ਡੋਰੀ ਨਾਂ ਦੇ ਇਕ ਭਰਾ ਨੇ ਪਰਮੇਸ਼ੁਰ ਦੇ ਬਚਨ ਨਾਲ ਪ੍ਰੀਤ ਰੱਖਣੀ ਸਿੱਖੀ । 
ਆਪਣੇ ਸੰਗੀ ਵਿਸ਼ਵਾਸੀਆਂ ਨਾਲ ਉਸ ਨੇ ਆਪਣੇ ਜਨਮ ਸਥਾਨ ਅਲਬਾਨੀਆ ਵਿਚ ਮੁਸ਼ਕਲਾਂ ਦੇ ਬਾਵਜੂਦ ਕਈ ਦਹਾਕਿਆਂ ਤਕ ਯਹੋਵਾਹ ਦੀ ਸੇਵਾ ਕੀਤੀ । 
ਤਕਰੀਬਨ ਇਨ੍ਹਾਂ ਸਾਰੇ ਸਾਲਾਂ ਦੌਰਾਨ ਯਹੋਵਾਹ ਦੇ ਗਵਾਹਾਂ ਉੱਤੇ ਪਾਬੰਦੀ ਲੱਗੀ ਹੋਈ ਸੀ ਅਤੇ ਇਨ੍ਹਾਂ ਵਫ਼ਾਦਾਰ ਮਸੀਹੀਆਂ ਨੂੰ ਬਾਈਬਲ ਦਾ ਬਹੁਤ ਘੱਟ ਸਾਹਿੱਤ ਮਿਲਦਾ ਸੀ । 
ਫਿਰ ਵੀ ਭਰਾ ਡੋਰੀ ਦੀ ਨਿਹਚਾ ਹਮੇਸ਼ਾ ਮਜ਼ਬੂਤ ਰਹੀ । 
ਕਿਵੇਂ ? 
ਉਨ੍ਹਾਂ ਨੇ ਦੱਸਿਆ : “ ਮੈਂ ਮਨ ਵਿਚ ਧਾਰਿਆ ਹੋਇਆ ਸੀ ਕਿ ਮੈਂ ਰੋਜ਼ ਘੱਟੋ - ਘੱਟ ਇਕ ਘੰਟਾ ਬਾਈਬਲ ਪੜ੍ਹਾਂਗਾ ਅਤੇ ਮੇਰੀ ਨਜ਼ਰ ਚਲੀ ਜਾਣ ਤੋਂ ਪਹਿਲਾਂ ਮੈਂ ਤਕਰੀਬਨ 60 ਸਾਲਾਂ ਤਕ ਰੋਜ਼ ਇਕ ਘੰਟਾ ਬਾਈਬਲ ਪੜ੍ਹਦਾ ਰਿਹਾ । ” 
ਅਲਬਾਨੀ ਭਾਸ਼ਾ ਵਿਚ ਪੂਰੀ ਬਾਈਬਲ ਹਾਲ ਹੀ ਵਿਚ ਉਪਲਬਧ ਹੋਈ ਹੈ , ਪਰ ਭਰਾ ਡੋਰੀ ਨੇ ਬਚਪਨ ਵਿਚ ਯੂਨਾਨੀ ਭਾਸ਼ਾ ਸਿੱਖੀ ਸੀ , ਜਿਸ ਕਰਕੇ ਉਹ ਯੂਨਾਨੀ ਭਾਸ਼ਾ ਵਿਚ ਬਾਈਬਲ ਪੜ੍ਹ ਸਕੇ । 
ਹਰ ਰੋਜ਼ ਬਾਈਬਲ ਪੜ੍ਹਨ ਨਾਲ ਭਰਾ ਡੋਰੀ ਅਲੱਗ - ਅਲੱਗ ਪਰਤਾਵਿਆਂ ਦਾ ਸਾਮ੍ਹਣਾ ਕਰ ਸਕੇ ਅਤੇ ਜੇ ਅਸੀਂ ਵੀ ਰੋਜ਼ ਬਾਈਬਲ ਪੜ੍ਹੀਏ ਤਾਂ ਅਸੀਂ ਵੀ ਪਰਤਾਵਿਆਂ ਦਾ ਸਾਮ੍ਹਣਾ ਕਰ ਸਕਦੇ ਹਾਂ । 
ਪਰਮੇਸ਼ੁਰ ਦੇ ਬਚਨ ਦੀ “ ਲੋਚ ਕਰੋ ” 
ਪਰਮੇਸ਼ੁਰ ਦੇ ਬਚਨ ਪ੍ਰਤੀ ਮਸੀਹੀਆਂ ਨੂੰ ਆਪਣੇ ਵਿਚ ਕਿਸ ਤਰ੍ਹਾਂ ਦਾ ਰਵੱਈਆ ਪੈਦਾ ਕਰਨਾ ਚਾਹੀਦਾ ਹੈ ? 
ਪੌਲੁਸ ਰਸੂਲ ਨੇ ਲਿਖਿਆ : “ ਨਵਿਆਂ ਜੰਮਿਆਂ ਹੋਇਆਂ ਬੱਚਿਆਂ ਵਾਂਗਰ ਆਤਮਕ ਅਤੇ ਖਾਲਸ ਦੁੱਧ ਦੀ ਲੋਚ ਕਰੋ । ” 
ਜਿਵੇਂ ਇਕ ਬੱਚਾ ਆਪਣੀ ਮਾਂ ਦੇ ਦੁੱਧ ਲਈ ਲੋਚਦਾ ਹੈ , ਉਸੇ ਤਰ੍ਹਾਂ ਜਿਹੜੇ ਮਸੀਹੀ ਆਪਣੀ ਅਧਿਆਤਮਿਕ ਲੋੜ ਪ੍ਰਤੀ ਸਚੇਤ ਰਹਿੰਦੇ ਹਨ , ਉਹ ਵੀ ਪਰਮੇਸ਼ੁਰ ਦੇ ਬਚਨ ਨੂੰ ਪੜ੍ਹਨ ਵਿਚ ਬਹੁਤ ਆਨੰਦ ਪ੍ਰਾਪਤ ਕਰਦੇ ਹਨ । 
ਕੀ ਤੁਸੀਂ ਵੀ ਆਨੰਦ ਪ੍ਰਾਪਤ ਕਰਦੇ ਹੋ ? 
ਜੇ ਨਹੀਂ , ਤਾਂ ਨਿਰਾਸ਼ ਨਾ ਹੋਵੋ । 
ਤੁਸੀਂ ਵੀ ਪਰਮੇਸ਼ੁਰ ਦੇ ਬਚਨ ਦੀ ਲੋਚ ਪੈਦਾ ਕਰ ਸਕਦੇ ਹੋ । 
ਹਰ ਰੋਜ਼ ਬਾਈਬਲ ਪੜ੍ਹਨ ਦੀ ਆਦਤ ਪਾਉਣ ਲਈ ਸਾਨੂੰ ਕੀ ਕਰਨਾ ਪਵੇਗਾ ? 
ਇਸ ਤਰ੍ਹਾਂ ਕਰਨ ਲਈ ਪਹਿਲਾਂ ਰੋਜ਼ਾਨਾ ਬਾਈਬਲ ਪੜ੍ਹਨ ਦੀ ਆਦਤ ਪਾਉਣ ਦੀ ਪੂਰੀ ਕੋਸ਼ਿਸ਼ ਕਰੋ । 
ਸ਼ਾਇਦ ਤੁਸੀਂ ਭਰਾ ਡੋਰੀ ਵਾਂਗ ਰੋਜ਼ ਇਕ ਘੰਟਾ ਬਾਈਬਲ ਨਾ ਪੜ੍ਹ ਸਕੋ । 
ਪਰ ਤੁਸੀਂ ਪਰਮੇਸ਼ੁਰ ਦੇ ਬਚਨ ਤੇ ਵਿਚਾਰ ਕਰਨ ਲਈ ਹਰ ਦਿਨ ਕੁਝ ਸਮਾਂ ਅਲੱਗ ਰੱਖ ਸਕਦੇ ਹੋ । 
ਬਹੁਤ ਸਾਰੇ ਮਸੀਹੀ ਬਾਈਬਲ ਦੇ ਇਕ ਅਧਿਆਇ ਉੱਤੇ ਮਨਨ ਕਰਨ ਲਈ ਸਵੇਰੇ ਥੋੜ੍ਹਾ ਜਲਦੀ ਉੱਠਦੇ ਹਨ । 
ਬਾਈਬਲ ਪੜ੍ਹ ਕੇ ਦਿਨ ਦੀ ਸ਼ੁਰੂਆਤ ਕਰਨ ਨਾਲੋਂ ਹੋਰ ਵਧੀਆ ਤਰੀਕਾ ਕਿਹੜਾ ਹੋ ਸਕਦਾ ਹੈ ? 
ਕਈ ਮਸੀਹੀ ਰਾਤ ਨੂੰ ਸੌਣ ਤੋਂ ਪਹਿਲਾਂ ਬਾਈਬਲ ਪੜ੍ਹਦੇ ਹਨ । 
ਤੇ ਕਈ ਮਸੀਹੀ ਕਿਸੇ ਹੋਰ ਵਿਹਲੇ ਸਮੇਂ ਵਿਚ ਬਾਈਬਲ ਪੜ੍ਹਦੇ ਹਨ । 
ਜ਼ਰੂਰੀ ਗੱਲ ਤਾਂ ਇਹ ਹੈ ਕਿ ਅਸੀਂ ਬਾਕਾਇਦਾ ਬਾਈਬਲ ਪੜ੍ਹੀਏ । 
ਫਿਰ ਪੜ੍ਹਨ ਤੋਂ ਬਾਅਦ ਕੁਝ ਪਲਾਂ ਲਈ ਉਸ ਉੱਤੇ ਮਨਨ ਕਰੀਏ । 
ਆਓ ਅਸੀਂ ਕੁਝ ਵਿਅਕਤੀਆਂ ਦੀ ਮਿਸਾਲ ਉੱਤੇ ਗੌਰ ਕਰੀਏ ਜਿਨ੍ਹਾਂ ਨੇ ਪਰਮੇਸ਼ੁਰ ਦੇ ਬਚਨ ਨੂੰ ਪੜ੍ਹ ਕੇ ਅਤੇ ਉਸ ਉੱਤੇ ਮਨਨ ਕਰ ਕੇ ਬਹੁਤ ਲਾਭ ਪ੍ਰਾਪਤ ਕੀਤਾ ਸੀ । 
ਪਰਮੇਸ਼ੁਰ ਦੇ ਬਚਨ ਨਾਲ ਪ੍ਰੀਤ ਰੱਖਣ ਵਾਲਾ ਜ਼ਬੂਰਾਂ ਦਾ ਲਿਖਾਰੀ 
5 , 6 . 
ਭਾਵੇਂ ਅਸੀਂ 119ਵੇਂ ਜ਼ਬੂਰ ਦੇ ਲਿਖਾਰੀ ਦਾ ਨਾਂ ਨਹੀਂ ਜਾਣਦੇ , ਤਾਂ ਵੀ ਅਸੀਂ ਉਸ ਦੇ ਲਿਖੇ ਹੋਏ ਜ਼ਬੂਰ ਨੂੰ ਪੜ੍ਹ ਕੇ ਅਤੇ ਇਸ ਉੱਤੇ ਮਨਨ ਕਰ ਕੇ ਉਸ ਬਾਰੇ ਕੀ ਜਾਣ ਸਕਦੇ ਹਾਂ ? 
ਇਕ ਸੌ ਉੱਨੀਵੇਂ ਜ਼ਬੂਰ ਦਾ ਲਿਖਾਰੀ ਸੱਚ - ਮੁੱਚ ਪਰਮੇਸ਼ੁਰ ਦੇ ਬਚਨ ਦੀ ਬਹੁਤ ਕਦਰ ਕਰਦਾ ਸੀ । 
ਇਹ ਜ਼ਬੂਰ ਕਿਸ ਨੇ ਲਿਖਿਆ ਸੀ ? 
ਬਾਈਬਲ ਵਿਚ ਇਸ ਦੇ ਲਿਖਾਰੀ ਦਾ ਨਾਂ ਨਹੀਂ ਦੱਸਿਆ ਗਿਆ ਹੈ । 
ਪਰ ਇਸ ਜ਼ਬੂਰ ਨੂੰ ਪੜ੍ਹ ਕੇ ਉਸ ਦੇ ਬਾਰੇ ਥੋੜ੍ਹੀ - ਬਹੁਤ ਜਾਣਕਾਰੀ ਮਿਲਦੀ ਹੈ ਅਤੇ ਅਸੀਂ ਜਾਣਦੇ ਹਾਂ ਕਿ ਉਸ ਨੂੰ ਆਪਣੀ ਜ਼ਿੰਦਗੀ ਵਿਚ ਬਹੁਤ ਸਾਰੀਆਂ ਮੁਸ਼ਕਲਾਂ ਦਾ ਸਾਮ੍ਹਣਾ ਕਰਨਾ ਪਿਆ ਸੀ । 
ਉਸ ਦੇ ਕੁਝ ਜਾਣ - ਪਛਾਣ ਵਾਲੇ , ਜੋ ਯਹੋਵਾਹ ਦੇ ਉਪਾਸਕ ਹੋਣ ਦਾ ਦਾਅਵਾ ਤਾਂ ਕਰਦੇ ਸਨ , ਪਰ ਉਸ ਵਾਂਗ ਬਾਈਬਲ ਦੇ ਸਿਧਾਂਤਾਂ ਨਾਲ ਪ੍ਰੀਤ ਨਹੀਂ ਰੱਖਦੇ ਸਨ । 
ਪਰ ਫਿਰ ਵੀ , ਇਸ ਜ਼ਬੂਰ ਦਾ ਲਿਖਾਰੀ ਉਨ੍ਹਾਂ ਦੇ ਇਸ ਰਵੱਈਏ ਕਰਕੇ ਸਹੀ ਕੰਮ ਕਰਨ ਤੋਂ ਨਹੀਂ ਹਟਿਆ । 
( ਜ਼ਬੂਰ 119 : 23 ) ਜੇਕਰ ਤੁਸੀਂ ਅਜਿਹੇ ਵਿਅਕਤੀ ਨਾਲ ਰਹਿੰਦੇ ਹੋ ਜਾਂ ਕੰਮ ਕਰਦੇ ਹੋ , ਜੋ ਬਾਈਬਲ ਦੇ ਸਿਧਾਂਤਾਂ ਦਾ ਆਦਰ ਨਹੀਂ ਕਰਦਾ ਹੈ , ਤਾਂ ਤੁਹਾਡੀ ਸਥਿਤੀ ਵੀ ਇਸ ਲਿਖਾਰੀ ਦੀ ਸਥਿਤੀ ਵਾਂਗ ਹੋ ਸਕਦੀ ਹੈ । 
ਭਾਵੇਂ ਇਹ ਲਿਖਾਰੀ ਪਰਮੇਸ਼ੁਰ ਨੂੰ ਬਹੁਤ ਮੰਨਦਾ ਸੀ , ਪਰ ਉਹ ਕਿਸੇ ਵੀ ਤਰ੍ਹਾਂ ਨਾਲ ਆਪਣੇ ਆਪ ਨੂੰ ਬਹੁਤਾ ਧਰਮੀ ਨਹੀਂ ਸਮਝਦਾ ਸੀ । 
ਉਸ ਨੇ ਬਿਨਾਂ ਕਿਸੇ ਸੰਕੋਚ ਦੇ ਆਪਣੀਆਂ ਕਮਜ਼ੋਰੀਆਂ ਨੂੰ ਮੰਨਿਆ । 
( ਜ਼ਬੂਰ 119 : 5 , 6 , 67 ) ਪਰ ਉਸ ਨੇ ਆਪਣੇ ਆਪ ਨੂੰ ਪਾਪ ਦੇ ਵੱਸ ਵਿਚ ਨਹੀਂ ਪੈਣ ਦਿੱਤਾ । 
“ ਜੁਆਨ ਕਿਦਾਂ ਆਪਣੀ ਚਾਲ ਨੂੰ ਸੁੱਧ ਰੱਖੇ ? ” 
ਉਸ ਨੇ ਪੁੱਛਿਆ । 
ਉਸ ਦਾ ਜਵਾਬ ਸੀ : “ ਉਹ ਤੇਰੇ ਬਚਨ ਦੇ ਅਨੁਸਾਰ ਉਹ ਦੀ ਚੌਕਸੀ ਕਰੇ । ” 
( ਜ਼ਬੂਰ 119 : 9 ) ਫਿਰ ਇਸ ਗੱਲ ਤੇ ਜ਼ੋਰ ਦਿੰਦੇ ਹੋਏ ਕਿ ਪਰਮੇਸ਼ੁਰ ਦਾ ਬਚਨ ਸਾਨੂੰ ਕੁਰਾਹੇ ਪੈਣ ਤੋਂ ਰੋਕਣ ਦੀ ਤਾਕਤ ਰੱਖਦਾ ਹੈ , ਇਹ ਲਿਖਾਰੀ ਅੱਗੇ ਕਹਿੰਦਾ ਹੈ : “ ਮੈਂ ਤੇਰੇ ਬਚਨ ਨੂੰ ਆਪਣੇ ਮਨ ਵਿੱਚ ਜਮਾ ਕਰ ਲਿਆ , ਤਾਂ ਜੋ ਤੇਰਾ ਪਾਪ ਨਾ ਕਰਾਂ । ” 
( ਜ਼ਬੂਰ 119 : 11 ) ਜਿਹੜੀ ਤਾਕਤ ਸਾਨੂੰ ਪਰਮੇਸ਼ੁਰ ਦੇ ਵਿਰੁੱਧ ਪਾਪ ਕਰਨ ਤੋਂ ਰੋਕ ਸਕਦੀ ਹੈ , ਉਹ ਸੱਚ - ਮੁੱਚ ਹੀ ਸ਼ਕਤੀਸ਼ਾਲੀ ਹੈ ! 
ਖ਼ਾਸ ਕਰਕੇ ਨੌਜਵਾਨਾਂ ਨੂੰ ਹਰ ਰੋਜ਼ ਬਾਈਬਲ ਪੜ੍ਹਨ ਦੀ ਜ਼ਰੂਰਤ ਵੱਲ ਕਿਉਂ ਧਿਆਨ ਦੇਣਾ ਚਾਹੀਦਾ ਹੈ ? 
ਮਸੀਹੀ ਨੌਜਵਾਨਾਂ ਨੂੰ ਜ਼ਬੂਰਾਂ ਦੇ ਲਿਖਾਰੀ ਦੀਆਂ ਕਹੀਆਂ ਹੋਈਆਂ ਗੱਲਾਂ ਉੱਤੇ ਵਿਚਾਰ ਕਰਨਾ ਚਾਹੀਦਾ ਹੈ । 
ਅੱਜ ਮਸੀਹੀ ਨੌਜਵਾਨਾਂ ਉੱਤੇ ਹਮਲਾ ਹੋ ਰਿਹਾ ਹੈ । 
ਸ਼ਤਾਨ ਨੂੰ ਯਹੋਵਾਹ ਦੇ ਨੌਜਵਾਨ ਉਪਾਸਕਾਂ ਨੂੰ ਗੁਮਰਾਹ ਕਰ ਕੇ ਬਹੁਤ ਖ਼ੁਸ਼ੀ ਹੋਵੇਗੀ । 
ਨੌਜਵਾਨ ਮਸੀਹੀਆਂ ਨੂੰ ਬਹਿਕਾਉਣਾ ਹੀ ਸ਼ਤਾਨ ਦਾ ਟੀਚਾ ਹੈ ਤਾਂਕਿ ਉਹ ਜਿਨਸੀ ਕਾਮਨਾਵਾਂ ਅੱਗੇ ਝੁਕ ਜਾਣ ਅਤੇ ਪਰਮੇਸ਼ੁਰ ਦੇ ਨਿਯਮ ਤੋੜ ਦੇਣ । 
ਫ਼ਿਲਮਾਂ ਅਤੇ ਟੈਲੀਵਿਯਨ ਦੇ ਪ੍ਰੋਗ੍ਰਾਮਾਂ ਵਿਚ ਅਕਸਰ ਸ਼ਤਾਨ ਦੀ ਸੋਚਣੀ ਹੀ ਦਿਖਾਈ ਦਿੰਦੀ ਹੈ । 
ਇਨ੍ਹਾਂ ਪ੍ਰੋਗ੍ਰਾਮਾਂ ਦੇ ਸਿਤਾਰੇ ਬਹੁਤ ਹੀ ਮਿਲਣਸਾਰ ਤੇ ਸੁੰਦਰ ਦਿੱਸਦੇ ਹਨ ; ਉਨ੍ਹਾਂ ਦੇ ਨਾਜਾਇਜ਼ ਸੰਬੰਧਾਂ ਨੂੰ ਆਮ ਜਿਹੀ ਗੱਲ ਦਿਖਾਇਆ ਜਾਂਦਾ ਹੈ । 
ਇਨ੍ਹਾਂ ਪ੍ਰੋਗ੍ਰਾਮਾਂ ਦਾ ਸੰਦੇਸ਼ ? 
‘ ਜੇ ਮੁੰਡਾ - ਕੁੜੀ ਇਕ ਦੂਸਰੇ ਨਾਲ ਪਿਆਰ ਕਰਦੇ ਹਨ , ਤੇ ਜੇ ਉਹ ਜਿਨਸੀ ਸੰਬੰਧ ਰੱਖਦੇ ਹਨ , ਤਾਂ ਇਹ ਗ਼ਲਤ ਨਹੀਂ ਹੈ । ’ 
ਦੁੱਖ ਦੀ ਗੱਲ ਹੈ ਕਿ ਹਰ ਸਾਲ ਕਈ ਨੌਜਵਾਨ ਮਸੀਹੀ ਇਸ ਤਰ੍ਹਾਂ ਦੀਆਂ ਗੱਲਾਂ ਵਿਚ ਆ ਜਾਂਦੇ ਹਨ । 
ਕੁਝ ਮਸੀਹੀਆਂ ਦੀ ਨਿਹਚਾ ਦਾ ਜਹਾਜ਼ ਡੁੱਬ ਜਾਂਦਾ ਹੈ । 
ਇਸ ਲਈ ਹਮੇਸ਼ਾ ਦਬਾਅ ਪੈਂਦਾ ਹੈ ! 
ਪਰ ਕੀ ਇਹ ਦਬਾਅ ਇੰਨਾ ਜ਼ਿਆਦਾ ਹੈ ਕਿ ਤੁਸੀਂ , ਨੌਜਵਾਨੋ , ਇਸ ਦਬਾਅ ਨੂੰ ਸਹਿ ਹੀ ਨਹੀਂ ਸਕਦੇ ? 
ਨਹੀਂ ! 
ਯਹੋਵਾਹ ਨੇ ਮਸੀਹੀ ਨੌਜਵਾਨਾਂ ਨੂੰ ਇਕ ਤਰੀਕਾ ਦੱਸਿਆ ਹੈ ਜਿਸ ਨਾਲ ਉਹ ਆਪਣੀਆਂ ਗ਼ਲਤ ਇੱਛਾਵਾਂ ਉੱਤੇ ਕਾਬੂ ਪਾ ਸਕਦੇ ਹਨ । 
ਉਹ ‘ ਪਰਮੇਸ਼ੁਰ ਦੇ ਬਚਨ ਦੇ ਅਨੁਸਾਰ ਉਹ ਦੀ ਚੌਕਸੀ ਕਰ ਕੇ ਅਤੇ ਪਰਮੇਸ਼ੁਰ ਦੇ ਬਚਨ ਨੂੰ ਆਪਣੇ ਮਨ ਵਿੱਚ ਜਮਾ ਕਰ ਕੇ ’ ਸ਼ਤਾਨ ਦੇ ਹਰ ਹਥਿਆਰ ਦਾ ਮੁਕਾਬਲਾ ਕਰ ਸਕਦੇ ਹਨ । 
ਤੁਸੀਂ ਬਾਕਾਇਦਾ ਬਾਈਬਲ ਪੜ੍ਹਨ ਅਤੇ ਉਸ ਉੱਤੇ ਮਨਨ ਕਰਨ ਵਿਚ ਕਿੰਨਾ ਸਮਾਂ ਲਗਾਉਂਦੇ ਹੋ ? 
ਇਸ ਪੈਰੇ ਵਿਚ ਦਿੱਤੀਆਂ ਗਈਆਂ ਉਦਾਹਰਣਾਂ ਮੂਸਾ ਦੀ ਬਿਵਸਥਾ ਲਈ ਤੁਹਾਡੀ ਕਦਰ ਨੂੰ ਕਿਵੇਂ ਵਧਾਉਂਦੀਆਂ ਹਨ ? 
ਇਕ ਸੌ ਉੱਨੀਵੇਂ ਜ਼ਬੂਰ ਦਾ ਲਿਖਾਰੀ ਖ਼ੁਸ਼ੀ ਨਾਲ ਕਹਿੰਦਾ ਹੈ : “ ਮੈਂ ਤੇਰੀ ਬਿਵਸਥਾ ਨਾਲ ਕਿੰਨੀ ਪ੍ਰੀਤ ਰੱਖਦਾ ਹਾਂ ! ” 
( ਜ਼ਬੂਰ 119 : 97 ) ਉਹ ਕਿਸ ਬਿਵਸਥਾ ਦੀ ਗੱਲ ਕਰ ਰਿਹਾ ਸੀ ? 
ਉਹ ਯਹੋਵਾਹ ਦੇ ਪ੍ਰਗਟ ਕੀਤੇ ਗਏ ਬਚਨ ਦੀ ਗੱਲ ਕਰ ਰਿਹਾ ਸੀ , ਜਿਸ ਵਿਚ ਮੂਸਾ ਦੀ ਬਿਵਸਥਾ ਵੀ ਸ਼ਾਮਲ ਹੈ । 
ਸਰਸਰੀ ਨਜ਼ਰ ਮਾਰਨ ਤੇ ਕੁਝ ਵਿਅਕਤੀ ਸ਼ਾਇਦ ਇਸ ਬਿਵਸਥਾ ਨੂੰ ਬਹੁਤ ਪੁਰਾਣੀ ਕਹਿ ਕੇ ਨਕਾਰ ਦੇਣ ਅਤੇ ਹੈਰਾਨ ਹੋਣ ਕਿ ਕੋਈ ਵਿਅਕਤੀ ਇਸ ਨਾਲ ਕਿਵੇਂ ਪ੍ਰੀਤ ਰੱਖ ਸਕਦਾ ਹੈ । 
ਫਿਰ ਵੀ , ਜਦੋਂ ਅਸੀਂ ਇਸ ਜ਼ਬੂਰ ਦੇ ਲਿਖਾਰੀ ਵਾਂਗ ਮੂਸਾ ਦੀ ਬਿਵਸਥਾ ਦੀਆਂ ਕਈ ਵਿਸ਼ੇਸ਼ਤਾਵਾਂ ਉੱਤੇ ਮਨਨ ਕਰਦੇ ਹਾਂ , ਤਾਂ ਅਸੀਂ ਇਸ ਬਿਵਸਥਾ ਵਿਚ ਜੋ ਬੁੱਧੀ ਦਿਖਾਈ ਦਿੰਦੀ ਹੈ , ਉਸ ਦੀ ਕਦਰ ਕਰ ਸਕਦੇ ਹਾਂ । 
ਬਿਵਸਥਾ ਦੇ ਬਹੁਤ ਸਾਰੇ ਭਵਿੱਖ - ਸੂਚਕ ਪਹਿਲੂਆਂ ਤੋਂ ਇਲਾਵਾ , ਇਸ ਵਿਚ ਸਫ਼ਾਈ ਅਤੇ ਭੋਜਨ ਬਾਰੇ ਨਿਯਮ ਵੀ ਦਿੱਤੇ ਗਏ ਹਨ ਜਿਨ੍ਹਾਂ ਕਰਕੇ ਆਲਾ - ਦੁਆਲਾ ਸਾਫ਼ - ਸੁਥਰਾ ਰਿਹਾ ਅਤੇ ਲੋਕਾਂ ਦੀ ਸਿਹਤ ਨਰੋਈ ਰਹੀ । 
( ਲੇਵੀਆਂ 7 : 23 , 24 , 26 ; 11 : 2 - 8 ) ਬਿਵਸਥਾ ਵਿਚ ਇਸਰਾਏਲੀਆਂ ਨੂੰ ਉਤਸ਼ਾਹਿਤ ਕੀਤਾ ਗਿਆ ਸੀ ਕਿ ਉਹ ਵਪਾਰਕ ਲੈਣ - ਦੇਣ ਦੇ ਮਾਮਲਿਆਂ ਵਿਚ ਈਮਾਨਦਾਰੀ ਦਿਖਾਉਣ ਅਤੇ ਲੋੜਵੰਦ ਸੰਗੀ ਉਪਾਸਕਾਂ ਨਾਲ ਹਮਦਰਦੀ ਰੱਖਣ । 
( ਕੂਚ 22 : 26 , 27 ; 23 : 6 ; ਲੇਵੀਆਂ 19 : 35 , 36 ; ਬਿਵਸਥਾ ਸਾਰ 24 : 17 - 21 ) ਨਿਆਂ ਕਰਦੇ ਸਮੇਂ ਪੱਖਪਾਤ ਨਹੀਂ ਕਰਨਾ ਸੀ । 
( ਬਿਵਸਥਾ ਸਾਰ 16 : 19 ; 19 : 15 ) ਜਿਉਂ - ਜਿਉਂ ਜ਼ਬੂਰ 119 ਦਾ ਲਿਖਾਰੀ ਜ਼ਿੰਦਗੀ ਵਿਚ ਤਜਰਬਾ ਹਾਸਲ ਕਰਦਾ ਗਿਆ , ਯਕੀਨਨ ਉਸ ਨੇ ਦੇਖਿਆ ਕਿ ਜਿਹੜੇ ਪਰਮੇਸ਼ੁਰ ਦੀ ਬਿਵਸਥਾ ਉੱਤੇ ਚੱਲਦੇ ਸਨ , ਉਨ੍ਹਾਂ ਦੇ ਹਾਲਾਤ ਕਿੰਨੇ ਚੰਗੇ ਸਨ ਅਤੇ ਇਸ ਲਈ ਬਿਵਸਥਾ ਨਾਲ ਉਸ ਦੀ ਪ੍ਰੀਤ ਹੋਰ ਵੀ ਮਜ਼ਬੂਤ ਹੋ ਗਈ । 
ਇਸੇ ਤਰ੍ਹਾਂ ਅੱਜ ਜਦੋਂ ਮਸੀਹੀ ਬਾਈਬਲ ਦੇ ਸਿਧਾਂਤਾਂ ਉੱਤੇ ਚੱਲਣ ਦੇ ਫ਼ਾਇਦਿਆਂ ਨੂੰ ਦੇਖਦੇ ਹਨ , ਤਾਂ ਪਰਮੇਸ਼ੁਰ ਦੇ ਬਚਨ ਲਈ ਉਨ੍ਹਾਂ ਦੀ ਪ੍ਰੀਤ ਅਤੇ ਕਦਰ ਹੋਰ ਵੀ ਵੱਧ ਜਾਂਦੀ ਹੈ । 
ਰਾਜਕੁਮਾਰ ਜਿਸ ਨੇ ਦੂਸਰਿਆਂ ਤੋਂ ਵੱਖਰਾ ਹੋਣ ਦਾ ਹੌਸਲਾ ਕੀਤਾ 
ਰਾਜਾ ਹਿਜ਼ਕੀਯਾਹ ਨੇ ਪਰਮੇਸ਼ੁਰ ਦੇ ਬਚਨ ਪ੍ਰਤੀ ਕਿਸ ਤਰ੍ਹਾਂ ਦਾ ਰਵੱਈਆ ਵਿਕਸਿਤ ਕੀਤਾ ਸੀ ? 
ਜ਼ਬੂਰ 119 ਵਿਚ ਲਿਖੀਆਂ ਗੱਲਾਂ ਅਤੇ ਨੌਜਵਾਨ ਰਾਜਕੁਮਾਰ ਹਿਜ਼ਕੀਯਾਹ ਬਾਰੇ ਸਾਨੂੰ ਜੋ ਜਾਣਕਾਰੀ ਹੈ , ਉਸ ਵਿਚ ਕਾਫ਼ੀ ਸਮਾਨਤਾ ਹੈ । 
ਬਾਈਬਲ ਦੇ ਕੁਝ ਵਿਦਵਾਨ ਕਹਿੰਦੇ ਹਨ ਕਿ ਹਿਜ਼ਕੀਯਾਹ ਇਸ ਜ਼ਬੂਰ ਦਾ ਲਿਖਾਰੀ ਸੀ । 
ਜਦ ਕਿ ਇਸ ਬਾਰੇ ਪੱਕਾ ਪਤਾ ਨਹੀਂ ਹੈ , ਪਰ ਅਸੀਂ ਜਾਣਦੇ ਹਾਂ ਕਿ ਹਿਜ਼ਕੀਯਾਹ ਪਰਮੇਸ਼ੁਰ ਦੇ ਬਚਨ ਦੀ ਬਹੁਤ ਕਦਰ ਕਰਦਾ ਸੀ । 
ਆਪਣੇ ਜੀਉਣ ਦੇ ਢੰਗ ਦੁਆਰਾ ਉਸ ਨੇ ਦਿਖਾਇਆ ਕਿ ਉਹ ਜ਼ਬੂਰ 119 : 97 ਦੇ ਸ਼ਬਦਾਂ ਨਾਲ ਦਿਲੋਂ ਸਹਿਮਤ ਸੀ । 
ਹਿਜ਼ਕੀਯਾਹ ਬਾਰੇ ਬਾਈਬਲ ਕਹਿੰਦੀ ਹੈ : “ ਉਹ ਯਹੋਵਾਹ ਦੇ ਨਾਲ ਚਿੰਬੜਿਆ ਰਿਹਾ ਅਰ ਉਹ ਦੇ ਪਿੱਛੇ ਤੁਰਨੋਂ ਨਾ ਹਟਿਆ ਪਰ ਉਹ ਦੇ ਹੁਕਮਾਂ ਨੂੰ ਮੰਨਦਾ ਰਿਹਾ ਜਿਹੜੇ ਯਹੋਵਾਹ ਨੇ ਮੂਸਾ ਨੂੰ ਦਿੱਤੇ ਸਨ । ” — 2 ਰਾਜਿਆਂ 18 : 6 . 
ਜਿਨ੍ਹਾਂ ਮਸੀਹੀਆਂ ਦਾ ਪਾਲਣ - ਪੋਸ਼ਣ ਪਰਮੇਸ਼ੁਰ ਤੋਂ ਡਰਨ ਵਾਲੇ ਮਾਪਿਆਂ ਨੇ ਨਹੀਂ ਕੀਤਾ ਹੈ , ਉਨ੍ਹਾਂ ਨੂੰ ਹਿਜ਼ਕੀਯਾਹ ਦੀ ਉਦਾਹਰਣ ਤੋਂ ਕੀ ਉਤਸ਼ਾਹ ਮਿਲਦਾ ਹੈ ? 
ਸਾਰੇ ਬਿਰਤਾਂਤਾਂ ਤੋਂ ਪਤਾ ਚੱਲਦਾ ਹੈ ਕਿ ਹਿਜ਼ਕੀਯਾਹ ਇਕ ਧਰਮੀ ਪਰਿਵਾਰ ਵਿਚ ਵੱਡਾ ਨਹੀਂ ਹੋਇਆ ਸੀ । 
ਉਸ ਦਾ ਪਿਤਾ , ਰਾਜਾ ਆਹਾਜ਼ ਯਹੋਵਾਹ ਵਿਚ ਨਿਹਚਾ ਨਾ ਰੱਖਣ ਵਾਲਾ ਮੂਰਤੀ - ਪੂਜਕ ਵਿਅਕਤੀ ਸੀ ਜਿਸ ਨੇ ਘੱਟੋ - ਘੱਟ ਆਪਣੇ ਇਕ ਪੁੱਤਰ — ਹਿਜ਼ਕੀਯਾਹ ਦੇ ਭਰਾ — ਨੂੰ ਜੀਉਂਦਾ ਸਾੜ ਕੇ ਇਕ ਝੂਠੇ ਦੇਵਤੇ ਅੱਗੇ ਬਲੀ ਚੜ੍ਹਾ ਦਿੱਤਾ ਸੀ ! 
( 2 ਰਾਜਿਆਂ 16 : 3 ) ਇਸ ਭੈੜੀ ਮਿਸਾਲ ਦੇ ਬਾਵਜੂਦ ਹਿਜ਼ਕੀਯਾਹ ਪਰਮੇਸ਼ੁਰ ਦੇ ਬਚਨ ਤੋਂ ਜਾਣੂ ਹੋ ਕੇ ਮੂਰਤੀ - ਪੂਜਕਾਂ ਦੇ ਪ੍ਰਭਾਵ ਤੋਂ “ ਆਪਣੀ ਚਾਲ ਨੂੰ ਸੁੱਧ ” ਰੱਖ ਸਕਿਆ । — 2 ਇਤਹਾਸ 29 : 2 . 
ਜਿਵੇਂ ਕਿ ਹਿਜ਼ਕੀਯਾਹ ਨੇ ਦੇਖਿਆ , ਉਸ ਦੇ ਮੂਰਤੀ - ਪੂਜਕ ਪਿਤਾ ਨੂੰ ਕਿਸ ਤਰ੍ਹਾਂ ਦੇ ਹਾਲਾਤਾਂ ਦਾ ਸਾਮ੍ਹਣਾ ਕਰਨਾ ਪਿਆ ? 
ਜਿੱਦਾਂ - ਜਿੱਦਾਂ ਹਿਜ਼ਕੀਯਾਹ ਵੱਡਾ ਹੁੰਦਾ ਗਿਆ , ਉਸ ਨੇ ਆਪਣੀ ਅੱਖੀਂ ਦੇਖਿਆ ਕਿ ਉਸ ਦਾ ਮੂਰਤੀ - ਪੂਜਕ ਪਿਤਾ ਰਾਜ - ਪ੍ਰਬੰਧ ਕਿਵੇਂ ਚਲਾਉਂਦਾ ਸੀ । 
ਯਹੂਦਾਹ ਦੁਸ਼ਮਣਾਂ ਨਾਲ ਘਿਰਿਆ ਹੋਇਆ ਸੀ । 
ਅਰਾਮ ਦੇ ਰਾਜੇ ਰਸੀਨ ਨੇ ਇਸਰਾਏਲ ਦੇ ਰਾਜੇ ਪਕਹ ਨਾਲ ਮਿਲ ਕੇ ਯਰੂਸ਼ਲਮ ਨੂੰ ਘੇਰਾ ਪਾ ਲਿਆ । 
( 2 ਰਾਜਿਆਂ 16 : 5 , 6 ) ਅਦੋਮੀਆਂ ਅਤੇ ਫਲਿਸਤੀਆਂ ਨੇ ਯਹੂਦਾਹ ਤੇ ਹਮਲੇ ਕੀਤੇ ਅਤੇ ਯਹੂਦਾਹ ਦੇ ਕੁਝ ਸ਼ਹਿਰਾਂ ਉੱਤੇ ਕਬਜ਼ਾ ਵੀ ਕਰ ਲਿਆ । 
( 2 ਇਤਹਾਸ 28 : 16 - 19 ) ਆਹਾਜ਼ ਨੇ ਇਨ੍ਹਾਂ ਸੰਕਟਾਂ ਦਾ ਕਿਵੇਂ ਸਾਮ੍ਹਣਾ ਕੀਤਾ ? 
ਅਰਾਮ ਦੇ ਵਿਰੁੱਧ ਲੜਨ ਲਈ ਯਹੋਵਾਹ ਦੀ ਮਦਦ ਮੰਗਣ ਦੀ ਬਜਾਇ ਉਸ ਨੇ ਅੱਸ਼ੂਰ ਦੇ ਰਾਜੇ ਨੂੰ ਸੋਨੇ ਤੇ ਚਾਂਦੀ ਦੀ ਵੱਢੀ ਦੇ ਕੇ ਉਸ ਤੋਂ ਮਦਦ ਮੰਗੀ । 
ਉਸ ਨੇ ਹੈਕਲ ਦੇ ਖ਼ਜ਼ਾਨੇ ਵਿੱਚੋਂ ਵੀ ਸੋਨਾ - ਚਾਂਦੀ ਲਿਆ ਸੀ । 
ਪਰ ਇਸ ਨਾਲ ਯਹੂਦਾਹ ਵਿਚ ਸਥਾਈ ਸ਼ਾਂਤੀ ਨਹੀਂ ਆਈ । — 2 ਰਾਜਿਆਂ 16 : 6 , 8 . 
ਹਿਜ਼ਕੀਯਾਹ ਕੀ ਕਰਨ ਦੁਆਰਾ ਆਪਣੇ ਪਿਤਾ ਦੀਆਂ ਗ਼ਲਤੀਆਂ ਨੂੰ ਦੁਹਰਾਉਣ ਤੋਂ ਬਚ ਸਕਦਾ ਸੀ ? 
ਅਖ਼ੀਰ ਆਹਾਜ਼ ਮਰ ਗਿਆ ਅਤੇ ਹਿਜ਼ਕੀਯਾਹ 25 ਸਾਲ ਦੀ ਉਮਰ ਵਿਚ ਰਾਜਾ ਬਣ ਗਿਆ । 
( 2 ਇਤਹਾਸ 29 : 1 ) ਘੱਟ ਉਮਰ ਹੋਣ ਦੇ ਬਾਵਜੂਦ ਵੀ ਉਹ ਇਕ ਕਾਮਯਾਬ ਰਾਜਾ ਬਣਿਆ । 
ਉਹ ਆਪਣੇ ਮੂਰਤੀ - ਪੂਜਕ ਪਿਤਾ ਦੇ ਪੁੱਠੇ ਚਾਲਿਆਂ ਤੇ ਨਹੀਂ ਚੱਲਿਆ , ਬਲਕਿ ਉਹ ਯਹੋਵਾਹ ਦੀ ਬਿਵਸਥਾ ਉੱਤੇ ਚੱਲਦਾ ਰਿਹਾ । 
ਇਸ ਵਿਚ ਰਾਜਿਆਂ ਨੂੰ ਦਿੱਤਾ ਗਿਆ ਇਹ ਖ਼ਾਸ ਹੁਕਮ ਵੀ ਸ਼ਾਮਲ ਸੀ : “ ਐਉਂ ਹੋਵੇ ਕਿ ਜਦ [ ਰਾਜਾ ] ਆਪਣੀ ਰਾਜ ਗੱਦੀ ਉੱਤੇ ਬੈਠੇ ਤਾਂ ਉਹ ਆਪਣੇ ਲਈ ਏਸ ਬਿਵਸਥਾ ਦੀ ਨਕਲ ਉਸ ਪੋਥੀ ਵਿੱਚੋਂ ਜਿਹੜੀ ਲੇਵੀ ਜਾਜਕਾਂ ਦੇ ਕੋਲ ਹੈ ਲਿਖ ਲਵੇ । 
ਉਹ ਉਸ ਦੇ ਕੋਲ ਰਹੇਗੀ । 
ਉਹ ਜੀਵਨ ਦੇ ਸਾਰੇ ਦਿਨ ਉਸ ਨੂੰ ਪੜ੍ਹੇ ਤਾਂ ਜੋ ਯਹੋਵਾਹ ਆਪਣੇ ਪਰਮੇਸ਼ੁਰ ਦਾ ਡਰ ਰੱਖਣਾ ਸਿੱਖੇ ਅਤੇ ਏਸ ਬਿਵਸਥਾ ਦੀਆਂ ਸਾਰੀਆਂ ਗੱਲਾਂ ਦੀ ਪਾਲਨਾ ਕਰੇ ਅਤੇ ਇਨ੍ਹਾਂ ਬਿਧੀਆਂ ਨੂੰ ਪੂਰਾ ਕਰੇ । ” 
( ਬਿਵਸਥਾ ਸਾਰ 17 : 18 , 19 ) ਜੇਕਰ ਹਿਜ਼ਕੀਯਾਹ ਪਰਮੇਸ਼ੁਰ ਦੇ ਬਚਨ ਨੂੰ ਰੋਜ਼ ਪੜ੍ਹਦਾ , ਤਾਂ ਉਹ ਯਹੋਵਾਹ ਤੋਂ ਡਰਨਾ ਸਿੱਖ ਸਕਦਾ ਸੀ ਅਤੇ ਆਪਣੇ ਪਾਪੀ ਪਿਤਾ ਦੀਆਂ ਗ਼ਲਤੀਆਂ ਨੂੰ ਦੁਹਰਾਉਣ ਤੋਂ ਬਚ ਸਕਦਾ ਸੀ । 
ਇਕ ਮਸੀਹੀ ਕਿਵੇਂ ਯਕੀਨੀ ਹੋ ਸਕਦਾ ਹੈ ਕਿ ਅਧਿਆਤਮਿਕ ਤੌਰ ਤੇ ਉਹ ਜੋ ਕੁਝ ਵੀ ਕਰੇਗਾ ਸੋ ਸਫ਼ਲ ਹੋਵੇਗਾ ? 
ਇਸਰਾਏਲ ਦੇ ਸਿਰਫ਼ ਰਾਜਿਆਂ ਨੂੰ ਹੀ ਪਰਮੇਸ਼ੁਰ ਦੇ ਬਚਨ ਉੱਤੇ ਲਗਾਤਾਰ ਮਨਨ ਕਰਨ ਲਈ ਨਹੀਂ ਕਿਹਾ ਗਿਆ ਸੀ , ਬਲਕਿ ਪਰਮੇਸ਼ੁਰ ਤੋਂ ਡਰਨ ਵਾਲੇ ਸਾਰੇ ਇਸਰਾਏਲੀਆਂ ਨੂੰ ਵੀ ਕਿਹਾ ਗਿਆ ਸੀ । 
ਪਹਿਲਾ ਜ਼ਬੂਰ ਕਹਿੰਦਾ ਹੈ ਕਿ ਉਹੋ ਆਦਮੀ ਅਸਲ ਵਿਚ ਖ਼ੁਸ਼ ਹੈ ਜੋ “ ਯਹੋਵਾਹ ਦੀ ਬਿਵਸਥਾ ਵਿੱਚ ਮਗਨ ਰਹਿੰਦਾ , ਅਤੇ ਦਿਨ ਰਾਤ ਉਸ ਦੀ ਬਿਵਸਥਾ ਉੱਤੇ ਧਿਆਨ ਕਰਦਾ ਹੈ । ” 
( ਜ਼ਬੂਰ 1 : 1 , 2 ) ਅਜਿਹੇ ਆਦਮੀ ਬਾਰੇ ਜ਼ਬੂਰਾਂ ਦਾ ਲਿਖਾਰੀ ਕਹਿੰਦਾ ਹੈ : “ ਜੋ ਕੁਝ ਉਹ ਕਰੇ ਸੋ ਸਫ਼ਲ ਹੁੰਦਾ ਹੈ । ” 
( ਜ਼ਬੂਰ 1 : 3 ) ਇਸ ਦੇ ਉਲਟ , ਜਿਸ ਨੂੰ ਯਹੋਵਾਹ ਪਰਮੇਸ਼ੁਰ ਵਿਚ ਨਿਹਚਾ ਨਹੀਂ ਹੈ , ਉਸ ਬਾਰੇ ਬਾਈਬਲ ਕਹਿੰਦੀ ਹੈ : “ ਉਹ ਦੁਚਿੱਤਾ ਮਨੁੱਖ ਹੈ ਜਿਹੜਾ ਆਪਣਿਆਂ ਸਾਰਿਆਂ ਚਲਣਾਂ ਵਿੱਚ ਚੰਚਲ ਹੈ । ” 
ਅਸੀਂ ਸਾਰੇ ਖ਼ੁਸ਼ ਅਤੇ ਕਾਮਯਾਬ ਹੋਣਾ ਚਾਹੁੰਦੇ ਹਾਂ । 
ਨਿਯਮਿਤ ਤੌਰ ਤੇ ਅਤੇ ਧਿਆਨ ਨਾਲ ਬਾਈਬਲ ਪੜ੍ਹਨ ਨਾਲ ਅਸੀਂ ਖ਼ੁਸ਼ੀ ਪ੍ਰਾਪਤ ਕਰ ਸਕਦੇ ਹਾਂ । 
ਪਰਮੇਸ਼ੁਰ ਦੇ ਬਚਨ ਨੇ ਯਿਸੂ ਨੂੰ ਮਜ਼ਬੂਤ ਕੀਤਾ 
ਯਿਸੂ ਨੇ ਪਰਮੇਸ਼ੁਰ ਦੇ ਬਚਨ ਲਈ ਪ੍ਰੀਤ ਕਿਵੇਂ ਦਿਖਾਈ ? 
ਇਕ ਵਾਰ ਯਿਸੂ ਦੇ ਮਾਪਿਆਂ ਨੇ ਉਸ ਨੂੰ ਯਰੂਸ਼ਲਮ ਦੀ ਹੈਕਲ ਵਿਚ ਗੁਰੂਆਂ ਦੇ ਵਿਚ ਬੈਠਾ ਪਾਇਆ । 
ਪਰਮੇਸ਼ੁਰ ਦੀ ਬਿਵਸਥਾ ਦੇ ਇਹ ਗਿਆਨੀ ‘ ਉਹ ਦੀ ਸਮਝ ਅਤੇ ਉਹ ਦੇ ਉੱਤਰਾਂ ਤੋਂ ਕਿੰਨੇ ਹੈਰਾਨ ਹੋਏ ’ ! 
ਇਹ ਉਸ ਵੇਲੇ ਦੀ ਗੱਲ ਹੈ ਜਦੋਂ ਯਿਸੂ ਅਜੇ 12 ਸਾਲ ਦਾ ਸੀ । 
ਜੀ ਹਾਂ , ਛੋਟੀ ਉਮਰ ਵਿਚ ਵੀ ਉਹ ਪਰਮੇਸ਼ੁਰ ਦੇ ਬਚਨ ਨਾਲ ਪ੍ਰੀਤ ਰੱਖਦਾ ਸੀ । 
ਬਾਅਦ ਵਿਚ ਯਿਸੂ ਨੇ ਸ਼ਤਾਨ ਨੂੰ ਫਿਟਕਾਰਨ ਲਈ ਸ਼ਾਸਤਰਵਚਨਾਂ ਦਾ ਪ੍ਰਯੋਗ ਕੀਤਾ ਅਤੇ ਕਿਹਾ : “ ਇਨਸਾਨ ਨਿਰੀ ਰੋਟੀ ਨਾਲ ਹੀ ਜੀਉਂਦਾ ਨਹੀਂ ਰਹੇਗਾ ਪਰ ਹਰੇਕ ਵਾਕ ਨਾਲ ਜਿਹੜਾ ਪਰਮੇਸ਼ੁਰ ਦੇ ਮੁਖੋਂ ਿ ਨੱਕਲਦਾ ਹੈ । ” 
ਉਸ ਤੋਂ ਕੁਝ ਹੀ ਸਮੇਂ ਬਾਅਦ ਯਿਸੂ ਨੇ ਸ਼ਾਸਤਰ ਨੂੰ ਵਰਤਦੇ ਹੋਏ ਆਪਣੇ ਜੱਦੀ ਸ਼ਹਿਰ ਨਾਸਰਤ ਦੇ ਲੋਕਾਂ ਨੂੰ ਪ੍ਰਚਾਰ ਕੀਤਾ । — ਲੂਕਾ 4 : 16 - 21 . 
ਦੂਸਰਿਆਂ ਨੂੰ ਪ੍ਰਚਾਰ ਕਰਦੇ ਸਮੇਂ ਯਿਸੂ ਨੇ ਕਿਵੇਂ ਇਕ ਮਿਸਾਲ ਕਾਇਮ ਕੀਤੀ ? 
ਯਿਸੂ ਨੇ ਆਪਣੀਆਂ ਸਿੱਖਿਆਵਾਂ ਦੀ ਪੁਸ਼ਟੀ ਕਰਨ ਲਈ ਅਕਸਰ ਪਰਮੇਸ਼ੁਰ ਦੇ ਬਚਨ ਨੂੰ ਵਰਤਿਆ । 
ਉਸ ਦੇ ਸਰੋਤੇ ‘ ਉਹ ਦੇ ਉਪਦੇਸ਼ ਤੋਂ ਹੈਰਾਨ ਹੋਏ । ’ 
ਅਤੇ ਇਹ ਕੋਈ ਹੈਰਾਨੀ ਦੀ ਗੱਲ ਨਹੀਂ ਸੀ , ਕਿਉਂਕਿ ਯਿਸੂ ਦੀਆਂ ਸਿੱਖਿਆਵਾਂ ਖ਼ੁਦ ਯਹੋਵਾਹ ਪਰਮੇਸ਼ੁਰ ਦੀਆਂ ਸਿੱਖਿਆਵਾਂ ਸਨ ! 
ਯਿਸੂ ਨੇ ਕਿਹਾ ਸੀ : “ ਮੇਰੀ ਸਿੱਖਿਆ ਮੇਰੀ ਆਪਣੀ ਨਹੀਂ ਸਗੋਂ ਉਹ ਦੀ ਹੈ ਜਿਨ੍ਹ ਮੈਨੂੰ ਘੱਲਿਆ । 
ਜੋ ਕੋਈ ਆਪਣੀ ਵੱਲੋਂ ਬੋਲਦਾ ਹੈ ਸੋ ਆਪਣੀ ਹੀ ਵਡਿਆਈ ਚਾਹੁੰਦਾ ਹੈ ਪਰ ਜਿਹੜਾ ਆਪਣੇ ਭੇਜਣ ਵਾਲੇ ਦੀ ਵਡਿਆਈ ਚਾਹੁੰਦਾ ਹੈ ਉਹੋ ਸੱਚਾ ਹੈ ਅਤੇ ਉਹ ਦੇ ਵਿੱਚ ਕੁਧਰਮ ਨਹੀਂ ਹੈ । ” — ਯੂਹੰਨਾ 7 : 16 , 18 . 
ਯਿਸੂ ਨੇ ਕਿਸ ਹੱਦ ਤਕ ਪਰਮੇਸ਼ੁਰ ਦੇ ਬਚਨ ਲਈ ਆਪਣੀ ਪ੍ਰੀਤ ਨੂੰ ਦਿਖਾਇਆ ? 
ਇਕ ਸੌ ਉੱਨੀਵੇਂ ਜ਼ਬੂਰ ਦੇ ਲਿਖਾਰੀ ਤੋਂ ਉਲਟ ਯਿਸੂ ਵਿਚ ਕੋਈ “ ਬਦੀ ਨਹੀਂ ” ਸੀ । 
ਉਹ ਪਾਪ ਤੋਂ ਰਹਿਤ ਸੀ ਅਤੇ ਪਰਮੇਸ਼ੁਰ ਦਾ ਪੁੱਤਰ ਸੀ ਜਿਸ ਨੇ “ ਆਪਣੇ ਆਪ ਨੂੰ ਨੀਵਿਆਂ ਕੀਤਾ ਅਤੇ ਮੌਤ ਤਾਈਂ . . . 
ਆਗਿਆਕਾਰ ਬਣਿਆ । ” 
ਭਾਵੇਂ ਯਿਸੂ ਸੰਪੂਰਣ ਸੀ , ਪਰ ਫਿਰ ਵੀ ਉਸ ਨੇ ਪਰਮੇਸ਼ੁਰ ਦੀ ਬਿਵਸਥਾ ਦਾ ਅਧਿਐਨ ਕੀਤਾ ਅਤੇ ਉਸ ਉੱਤੇ ਚੱਲਿਆ । 
ਆਪਣੀ ਖਰਿਆਈ ਨੂੰ ਬਣਾਈ ਰੱਖਣ ਵਿਚ ਬਿਵਸਥਾ ਨੇ ਮੁੱਖ ਤੌਰ ਤੇ ਉਸ ਦੀ ਮਦਦ ਕੀਤੀ । 
ਜਦੋਂ ਪਤਰਸ ਨੇ ਆਪਣੇ ਸੁਆਮੀ ਨੂੰ ਗਿਰਫ਼ਤਾਰ ਹੋਣ ਤੋਂ ਬਚਾਉਣ ਲਈ ਤਲਵਾਰ ਚਲਾਈ , ਤਾਂ ਯਿਸੂ ਨੇ ਇਸ ਰਸੂਲ ਨੂੰ ਝਿੜਕਿਆ ਅਤੇ ਪੁੱਛਿਆ : “ ਕੀ ਤੂੰ ਇਹ ਸਮਝਦਾ ਹੈਂ ਜੋ ਮੈਂ ਆਪਣੇ ਪਿਤਾ ਕੋਲੋਂ ਬੇਨਤੀ ਨਹੀਂ ਕਰ ਸੱਕਦਾ ਅਤੇ ਉਹ ਹੁਣੇ ਦੂਤਾਂ ਦੀਆਂ ਬਾਰਾਂ ਫੌਜਾਂ ਤੋਂ ਵਧੀਕ ਮੇਰੇ ਕੋਲ ਹਾਜਰ ਨਾ ਕਰੇਗਾ ? 
ਫੇਰ ਓਹ ਲਿਖਤਾਂ ਭਈ ਅਜਿਹਾ ਹੋਣਾ ਜਰੂਰ ਹੈ ਕਿੱਕੁਰ ਪੂਰੀਆਂ ਹੁੰਦੀਆਂ ? ” 
ਜੀ ਹਾਂ , ਯਿਸੂ ਲਿਖਤਾਂ ਦੀ ਪੂਰਤੀ ਦੀ ਖ਼ਾਤਰ ਇਕ ਦੁਖਦਾਈ ਅਤੇ ਅਪਮਾਨਜਨਕ ਮੌਤ ਮਰਨ ਲਈ ਵੀ ਤਿਆਰ ਸੀ । 
ਪਰਮੇਸ਼ੁਰ ਦੇ ਬਚਨ ਨਾਲ ਪ੍ਰੀਤ ਰੱਖਣ ਦੀ ਕਿੰਨੀ ਹੀ ਸ਼ਾਨਦਾਰ ਮਿਸਾਲ ! 
ਮਸੀਹ ਦੀ ਰੀਸ ਕਰਨ ਵਾਲੇ ਦੂਸਰੇ ਲੋਕ 
ਪੌਲੁਸ ਰਸੂਲ ਲਈ ਪਰਮੇਸ਼ੁਰ ਦਾ ਬਚਨ ਕਿੰਨੀ ਅਹਿਮੀਅਤ ਰੱਖਦਾ ਸੀ ? 
ਪੌਲੁਸ ਰਸੂਲ ਨੇ ਸੰਗੀ ਮਸੀਹੀਆਂ ਨੂੰ ਲਿਖਿਆ : “ ਤੁਸੀਂ ਮੇਰੀ ਰੀਸ ਕਰੋ ਜਿਵੇਂ ਮੈਂ ਵੀ ਮਸੀਹ ਦੀ ਰੀਸ ਕਰਦਾ ਹਾਂ । ” 
ਆਪਣੇ ਸੁਆਮੀ ਦੀ ਤਰ੍ਹਾਂ ਪੌਲੁਸ ਨੇ ਬਾਈਬਲ ਨਾਲ ਪ੍ਰੀਤ ਰੱਖਣੀ ਸਿੱਖੀ ਸੀ । 
ਉਸ ਨੇ ਮੰਨਿਆ : “ ਮੈਂ ਆਪਣੇ ਪੂਰੇ ਦਿਲ ਨਾਲ ਪਰਮੇਸ਼ੁਰ ਦੀ ਬਿਵਸਥਾ ਨਾਲ ਬਹੁਤ ਪ੍ਰੀਤ ਰੱਖਦਾ ਹਾਂ । ” 
ਪੌਲੁਸ ਨੇ ਬਹੁਤ ਵਾਰ ਪਰਮੇਸ਼ੁਰ ਦੇ ਬਚਨ ਵਿੱਚੋਂ ਹਵਾਲੇ ਦਿੱਤੇ । 
ਜਦੋਂ ਪੌਲੁਸ ਨੇ ਆਪਣੇ ਪਿਆਰੇ ਸੰਗੀ ਸੇਵਕ , ਤਿਮੋਥਿਉਸ ਨੂੰ ਆਖ਼ਰੀ ਹਿਦਾਇਤਾਂ ਦਿੱਤੀਆਂ , ਤਾਂ ਉਸ ਨੇ ਜ਼ੋਰ ਦਿੱਤਾ ਕਿ ‘ ਪਰਮੇਸ਼ੁਰ ਦੇ ਬੰਦੇ ’ ਦੀ ਰੋਜ਼ਾਨਾ ਜ਼ਿੰਦਗੀ ਵਿਚ ਇਸ ਨੂੰ ਇਕ ਮਹੱਤਵਪੂਰਣ ਭੂਮਿਕਾ ਅਦਾ ਕਰਨੀ ਚਾਹੀਦੀ ਹੈ । — 2 ਤਿਮੋਥਿਉਸ 3 : 15 - 17 . 
ਇਕ ਵਿਅਕਤੀ ਦੀ ਉਦਾਹਰਣ ਦਿਓ ਜਿਸ ਨੇ ਆਧੁਨਿਕ ਸਮੇਂ ਵਿਚ ਪਰਮੇਸ਼ੁਰ ਦੇ ਬਚਨ ਲਈ ਆਦਰ ਦਿਖਾਇਆ । 
ਆਧੁਨਿਕ ਸਮਿਆਂ ਵਿਚ ਵੀ ਯਹੋਵਾਹ ਦੇ ਬਹੁਤ ਸਾਰੇ ਵਫ਼ਾਦਾਰ ਸੇਵਕਾਂ ਨੇ ਪਰਮੇਸ਼ੁਰ ਦੇ ਬਚਨ ਨਾਲ ਪ੍ਰੀਤ ਰੱਖਣ ਵਿਚ ਯਿਸੂ ਦੀ ਰੀਸ ਕੀਤੀ ਹੈ । 
ਇਸ ਸਦੀ ਦੇ ਸ਼ੁਰੂ ਵਿਚ ਇਕ ਨੌਜਵਾਨ ਨੂੰ ਉਸ ਦੇ ਦੋਸਤ ਨੇ ਇਕ ਬਾਈਬਲ ਦਿੱਤੀ । 
ਇਸ ਬੇਸ਼ਕੀਮਤੀ ਤੋਹਫ਼ੇ ਦਾ ਜੋ ਉਸ ਉੱਤੇ ਪ੍ਰਭਾਵ ਪਿਆ ਸੀ ਉਸ ਬਾਰੇ ਉਸ ਨੇ ਦੱਸਿਆ : “ ਮੈਂ ਪੱਕਾ ਇਰਾਦਾ ਕਰ ਲਿਆ ਕਿ ਮੈਂ ਆਪਣੀ ਪੂਰੀ ਜ਼ਿੰਦਗੀ ਰੋਜ਼ ਬਾਈਬਲ ਪੜ੍ਹਾਂਗਾ । ” 
ਉਹ ਨੌਜਵਾਨ ਫਰੈਡਰਿਕ ਫ਼੍ਰਾਂਜ਼ ਸੀ ਅਤੇ ਬਾਈਬਲ ਨਾਲ ਪ੍ਰੀਤ ਰੱਖਣ ਕਰਕੇ ਉਹ ਯਹੋਵਾਹ ਦੀ ਸੇਵਾ ਵਿਚ ਇਕ ਲੰਮੀ ਅਤੇ ਕਾਮਯਾਬ ਜ਼ਿੰਦਗੀ ਗੁਜ਼ਾਰ ਸਕਿਆ । 
ਉਹ ਆਪਣੀ ਯਾਦ - ਸ਼ਕਤੀ ਵਿੱਚੋਂ ਬਾਈਬਲ ਦੇ ਪੂਰੇ - ਪੂਰੇ ਅਧਿਆਵਾਂ ਦਾ ਹਵਾਲਾ ਦੇ ਸਕਦਾ ਸੀ ਤੇ ਉਸ ਦੀ ਇਸ ਯੋਗਤਾ ਲਈ ਉਸ ਨੂੰ ਅੱਜ ਵੀ ਯਾਦ ਕੀਤਾ ਜਾਂਦਾ ਹੈ । 
ਕੁਝ ਵਿਅਕਤੀ ਦੈਵ - ਸ਼ਾਸਕੀ ਸੇਵਕਾਈ ਸਕੂਲ ਦੀ ਤਿਆਰੀ ਵਿਚ ਬਾਈਬਲ ਦੇ ਅਧਿਆਵਾਂ ਨੂੰ ਪੜ੍ਹਨ ਲਈ ਕਿਵੇਂ ਸਮਾਂ - ਸਾਰਣੀ ਬਣਾਉਂਦੇ ਹਨ ? 
ਯਹੋਵਾਹ ਦੇ ਗਵਾਹ ਬਾਕਾਇਦਾ ਬਾਈਬਲ ਪੜ੍ਹਨ ਤੇ ਬਹੁਤ ਜ਼ੋਰ ਦਿੰਦੇ ਹਨ । 
ਹਰ ਹਫ਼ਤੇ ਦੈਵ - ਸ਼ਾਸਕੀ ਸੇਵਕਾਈ ਸਕੂਲ ਨਾਮਕ ਇਕ ਮਸੀਹੀ ਸਭਾ ਦੀ ਤਿਆਰੀ ਵਿਚ ਉਹ ਬਾਈਬਲ ਦੇ ਕੁਝ ਅਧਿਆਇ ਪੜ੍ਹਦੇ ਹਨ । 
ਫਿਰ ਇਨ੍ਹਾਂ ਬਾਈਬਲ ਅਧਿਆਵਾਂ ਦੇ ਮੁੱਖ ਅੰਸ਼ਾਂ ਉੱਤੇ ਸਭਾ ਵਿਚ ਚਰਚਾ ਕੀਤੀ ਜਾਂਦੀ ਹੈ । 
ਕੁਝ ਗਵਾਹ ਹਫ਼ਤੇ ਦੌਰਾਨ ਪੜ੍ਹੇ ਜਾਣ ਵਾਲੇ ਬਾਈਬਲ ਦੇ ਅਧਿਆਵਾਂ ਨੂੰ ਸੱਤ ਹਿੱਸਿਆਂ ਵਿਚ ਵੰਡ ਲੈਂਦੇ ਹਨ ਤਾਂਕਿ ਉਹ ਰੋਜ਼ ਇਕ ਹਿੱਸਾ ਪੜ੍ਹ ਸਕਣ । 
ਜਦੋਂ ਉਹ ਪੜ੍ਹਦੇ ਹਨ , ਤਾਂ ਉਹ ਉਸ ਉੱਤੇ ਵਿਚਾਰ ਵੀ ਕਰਦੇ ਹਨ । 
ਜਦੋਂ ਵੀ ਸੰਭਵ ਹੁੰਦਾ ਹੈ , ਉਹ ਬਾਈਬਲ - ਆਧਾਰਿਤ ਪ੍ਰਕਾਸ਼ਨਾਂ ਦੀ ਸਹਾਇਤਾ ਨਾਲ ਰਿਸਰਚ ਵੀ ਕਰਦੇ ਹਨ । 
ਬਾਕਾਇਦਾ ਬਾਈਬਲ ਪੜ੍ਹਨ ਲਈ ਸਮਾਂ ਕੱਢਣ ਵਾਸਤੇ ਕੀ ਕਰਨ ਦੀ ਜ਼ਰੂਰਤ ਹੈ ? 
ਬਾਕਾਇਦਾ ਬਾਈਬਲ ਪੜ੍ਹਨ ਲਈ ਤੁਹਾਨੂੰ ਸ਼ਾਇਦ ਦੂਸਰੇ ਕੰਮਾਂ ਵਿੱਚੋਂ ਸਮਾਂ ਕੱਢਣਾ ਪਵੇ । 
ਪਰ ਇਸ ਦੇ ਫ਼ਾਇਦੇ ਕਿਸੇ ਵੀ ਤਿਆਗ ਨਾਲੋਂ ਕਿਤੇ ਜ਼ਿਆਦਾ ਹੋਣਗੇ । 
ਜਿਉਂ - ਜਿਉਂ ਤੁਸੀਂ ਰੋਜ਼ ਬਾਈਬਲ ਪੜ੍ਹਨ ਦੀ ਆਦਤ ਪਾਉਂਦੇ ਹੋ , ਤਿਉਂ - ਤਿਉਂ ਪਰਮੇਸ਼ੁਰ ਦੇ ਬਚਨ ਲਈ ਤੁਹਾਡੀ ਪ੍ਰੀਤ ਵੀ ਵਧੇਗੀ । 
ਜਲਦੀ ਹੀ ਤੁਸੀਂ ਵੀ ਜ਼ਬੂਰਾਂ ਦੇ ਲਿਖਾਰੀ ਵਾਂਗ ਇਹ ਕਹਿਣ ਲਈ ਪ੍ਰੇਰਿਤ ਹੋਵੋਗੇ : “ ਮੈਂ ਤੇਰੀ ਬਿਵਸਥਾ ਨਾਲ ਕਿੰਨੀ ਪ੍ਰੀਤ ਰੱਖਦਾ ਹਾਂ , ਦਿਨ ਭਰ ਮੈਂ ਉਹ ਦੇ ਵਿੱਚ ਲੀਨ ਰਹਿੰਦਾ ਹਾਂ ! ” 
( ਜ਼ਬੂਰ 119 : 97 ) ਅਜਿਹਾ ਰਵੱਈਆ ਅਪਣਾਉਣ ਨਾਲ ਤੁਸੀਂ ਹੁਣ ਅਤੇ ਭਵਿੱਖ ਵਿਚ ਬਹੁਤ ਸਾਰੇ ਫ਼ਾਇਦੇ ਪ੍ਰਾਪਤ ਕਰੋਗੇ , ਜਿਸ ਦੇ ਬਾਰੇ ਅਗਲਾ ਲੇਖ ਦੱਸੇਗਾ । 
ਕੀ ਤੁਹਾਨੂੰ ਯਾਦ ਹੈ ? 
□ ਜ਼ਬੂਰ 119 ਦੇ ਲਿਖਾਰੀ ਨੇ ਪਰਮੇਸ਼ੁਰ ਦੇ ਬਚਨ ਲਈ ਪ੍ਰੀਤ ਕਿਵੇਂ ਦਿਖਾਈ ? 
□ ਯਿਸੂ ਅਤੇ ਪੌਲੁਸ ਦੀ ਉਦਾਹਰਣ ਤੋਂ ਅਸੀਂ ਕਿਹੜੇ ਸਬਕ ਸਿੱਖ ਸਕਦੇ ਹਾਂ ? 
□ ਅਸੀਂ ਪਰਮੇਸ਼ੁਰ ਦੇ ਬਚਨ ਲਈ ਆਪਣੀ ਪ੍ਰੀਤ ਨੂੰ ਕਿਵੇਂ ਵਧਾ ਸਕਦੇ ਹਾਂ ? 
[ ਸਫ਼ੇ 10 ਉੱਤੇ ਤਸਵੀਰਾਂ ] 
ਵਫ਼ਾਦਾਰ ਰਾਜਿਆਂ ਨੇ ਪਰਮੇਸ਼ੁਰ ਦੇ ਬਚਨ ਨੂੰ ਹਰ ਰੋਜ਼ ਪੜ੍ਹਨਾ ਸੀ । 
ਕੀ ਤੁਸੀਂ ਪੜ੍ਹਦੇ ਹੋ ? 
[ ਸਫ਼ੇ 12 ਉੱਤੇ ਤਸਵੀਰ ] 
ਛੋਟੀ ਉਮਰ ਵਿਚ ਵੀ ਯਿਸੂ ਨੂੰ ਪਰਮੇਸ਼ੁਰ ਦੇ ਬਚਨ ਨਾਲ ਪ੍ਰੀਤ ਸੀ 

“ ਯਹੋਵਾਹ ਉੱਤੇ ਨਿਹਾਲ ਰਹੁ ” 
“ ਤੂੰ ਯਹੋਵਾਹ ਉੱਤੇ ਨਿਹਾਲ ਰਹੁ , ਤਾਂ ਉਹ ਤੇਰੇ ਮਨੋਰਥਾਂ ਨੂੰ ਪੂਰਿਆਂ ਕਰੇਗਾ । ” — ਜ਼ਬੂਰਾਂ ਦੀ ਪੋਥੀ 37 : 4 . 
“ ਧੰਨ ਓਹ ਜਿਹੜੇ ਦਿਲ ਦੇ ਗ਼ਰੀਬ ਹਨ . . . 
ਧੰਨ ਓਹ ਜਿਹੜੇ ਦਯਾਵਾਨ ਹਨ . . . 
ਧੰਨ ਓਹ ਜਿਹੜੇ ਮੇਲ ਕਰਾਉਣ ਵਾਲੇ ਹਨ । ” 
ਯਿਸੂ ਨੇ ਜ਼ੈਤੂਨ ਦੀ ਪਹਾੜੀ ਉੱਤੇ ਆਪਣਾ ਪ੍ਰਸਿੱਧ ਉਪਦੇਸ਼ ਸ਼ੁਰੂ ਕਰਦੇ ਸਮੇਂ ਖ਼ੁਸ਼ੀ ਦਿਆਂ ਇਨ੍ਹਾਂ ਤਿੰਨ ਕਾਰਨਾਂ ਦੇ ਨਾਲ - ਨਾਲ ਛੇ ਹੋਰਾਂ ਦਾ ਵੀ ਜ਼ਿਕਰ ਕੀਤਾ ਸੀ । 
ਇਹ ਸਾਰਾ ਕੁਝ ਅਸੀਂ ਮੱਤੀ ਦੀ ਇੰਜੀਲ ਵਿਚ ਪੜ੍ਹਦੇ ਹਾਂ । 
ਯਿਸੂ ਦੇ ਸ਼ਬਦ ਸਾਨੂੰ ਭਰੋਸਾ ਦਿਲਾਉਂਦੇ ਹਨ ਕਿ ਅਸੀਂ ਜ਼ਰੂਰ ਖ਼ੁਸ਼ ਹੋ ਸਕਦੇ ਹਾਂ । 
ਪ੍ਰਾਚੀਨ ਇਸਰਾਏਲ ਦੇ ਰਾਜਾ ਦਾਊਦ ਨੇ ਇਕ ਭਜਨ ਵਿਚ ਖ਼ੁਸ਼ੀ ਦੇ ਅਸਲੀ ਸ੍ਰੋਤ ਵੱਲ ਧਿਆਨ ਖਿੱਚਿਆ ਸੀ । 
ਉਸ ਨੇ ਲਿਖਿਆ : “ ਤੂੰ ਯਹੋਵਾਹ ਉੱਤੇ ਨਿਹਾਲ ਰਹੁ , ਤਾਂ ਉਹ ਤੇਰੇ ਮਨੋਰਥਾਂ ਨੂੰ ਪੂਰਿਆਂ ਕਰੇਗਾ । ” 
( ਜ਼ਬੂਰਾਂ ਦੀ ਪੋਥੀ 37 : 4 ) ਪਰ ਯਹੋਵਾਹ ਅਤੇ ਉਸ ਦੇ ਵੱਖ - ਵੱਖ ਗੁਣਾਂ ਨੂੰ ਚੰਗੀ ਤਰ੍ਹਾਂ ਜਾਣ ਕੇ ਅਸੀਂ ਕਿਸ ਤਰ੍ਹਾਂ ਖ਼ੁਸ਼ ਹੋ ਸਕਦੇ ਹਾਂ ? 
ਜੇ ਅਸੀਂ ਉਸ ਦੇ ਕੀਤੇ ਹੋਏ ਕੰਮਾਂ ਵੱਲ ਦੇਖੀਏ ਅਤੇ ਧਿਆਨ ਦੇਈਏ ਕਿ ਭਵਿੱਖ ਵਿਚ ਉਸ ਨੇ ਆਪਣੀ ਮਰਜ਼ੀ ਕਿਵੇਂ ਪੂਰੀ ਕਰਨੀ ਹੈ , ਤਾਂ ਇਸ ਨਾਲ ਸਾਨੂੰ ਕਿਵੇਂ ਭਰੋਸਾ ਮਿਲਦਾ ਹੈ ਕਿ ਸਾਡੇ ‘ ਮਨੋਰਥ ’ ਜ਼ਰੂਰ ਪੂਰੇ ਹੋਣਗੇ ? 
ਸੈਂਤੀਵੇਂ ਜ਼ਬੂਰ ਦੀਆਂ 1 - 11 ਆਇਤਾਂ ਜਾਂਚਣ ਰਾਹੀਂ ਸਾਨੂੰ ਇਨ੍ਹਾਂ ਸਵਾਲਾਂ ਦੇ ਜਵਾਬ ਮਿਲਣਗੇ । 
“ ਬੁਰਿਆਂ ਦੇ ਕਾਰਨ ਨਾ ਕੁੜ੍ਹ ” 
ਅਸੀਂ ‘ ਭੈੜੇ ਸਮਿਆਂ ’ ਵਿਚ ਜੀ ਰਹੇ ਹਾਂ ਅਤੇ ਹਰ ਪਾਸੇ ਬੁਰਾਈ ਫੈਲੀ ਹੋਈ ਹੈ । 
ਅਸੀਂ ਪੌਲੁਸ ਦੇ ਸ਼ਬਦ ਪੂਰੇ ਹੁੰਦੇ ਦੇਖੇ ਹਨ ਕਿ “ ਦੁਸ਼ਟ ਮਨੁੱਖ ਅਤੇ ਛਲੀਏ ਧੋਖਾ ਦਿੰਦੇ ਅਤੇ ਧੋਖਾ ਖਾਂਦੇ ਬੁਰੇ ਤੋਂ ਬੁਰੇ ਹੁੰਦੇ ਜਾਣਗੇ । ” 
ਜਦੋਂ ਅਸੀਂ ਦੇਖਦੇ ਹਾਂ ਕਿ ਦੁਸ਼ਟ ਲੋਕ ਐਸ਼ੋ - ਆਰਾਮ ਕਰ ਰਹੇ ਹਨ , ਤਾਂ ਇਸ ਦਾ ਸਾਡੇ ਤੇ ਬੁਰਾ ਅਸਰ ਪੈ ਸਕਦਾ ਹੈ । 
ਉਨ੍ਹਾਂ ਦੀ ਖ਼ੁਸ਼ਹਾਲੀ ਦੇਖ ਕੇ ਸਾਡੀ ਰੂਹਾਨੀ ਨਜ਼ਰ ਕਮਜ਼ੋਰ ਪੈ ਸਕਦੀ ਹੈ ਅਤੇ ਅਸੀਂ ਪਰਮੇਸ਼ੁਰ ਦੀ ਸੇਵਾ ਵਿਚ ਢਿੱਲੇ ਪੈ ਸਕਦੇ ਹਾਂ । 
ਧਿਆਨ ਦਿਓ ਕਿ 37ਵੇਂ ਜ਼ਬੂਰ ਦੇ ਸ਼ੁਰੂ ਵਿਚ ਹੀ ਇਸ ਬਾਰੇ ਸਾਨੂੰ ਚੇਤਾਵਨੀ ਦਿੱਤੀ ਗਈ ਹੈ : “ ਬੁਰਿਆਂ ਦੇ ਕਾਰਨ ਨਾ ਕੁੜ੍ਹ , ਕੁਕਰਮੀਆਂ ਵੱਲੋਂ ਨਾ ਸੜ । ” 
ਹਰ ਰੋਜ਼ ਖ਼ਬਰਾਂ ਵਿਚ ਅਸੀਂ ਬੇਇਨਸਾਫ਼ੀਆਂ ਬਾਰੇ ਸੁਣਦੇ ਹਾਂ । 
ਬੇਈਮਾਨ ਵਪਾਰੀਆਂ ਨੂੰ ਧੋਖਾ ਦੇਣ ਤੋਂ ਕੋਈ ਰੋਕਣ ਵਾਲਾ ਨਹੀਂ ਹੈ । 
ਅਪਰਾਧੀ ਮਾਸੂਮ ਲੋਕਾਂ ਦਾ ਫ਼ਾਇਦਾ ਉਠਾਉਂਦੇ ਹਨ । 
ਖ਼ੂਨੀ ਪੁਲਸ ਦੇ ਹੱਥ ਨਹੀਂ ਆਉਂਦੇ ਅਤੇ ਜੇ ਪਕੜੇ ਵੀ ਜਾਣ , ਤਾਂ ਬਾਇੱਜ਼ਤ ਬਰੀ ਹੋ ਜਾਂਦੇ ਹਨ । 
ਅਜਿਹੀਆਂ ਬੇਇਨਸਾਫ਼ੀਆਂ ਦੇਖ ਕੇ ਸਾਨੂੰ ਗੁੱਸਾ ਆ ਸਕਦਾ ਹੈ ਅਤੇ ਸਾਡੇ ਮਨ ਦੀ ਸ਼ਾਂਤੀ ਵੀ ਭੰਗ ਹੋ ਸਕਦੀ ਹੈ । 
ਜਦ ਅਸੀਂ ਦੇਖਦੇ ਹਾਂ ਕਿ ਦੁਸ਼ਟ ਲੋਕ ਬੜੇ ਸੁਖ ਨਾਲ ਜੀ ਰਹੇ ਹਨ , ਤਾਂ ਸ਼ਾਇਦ ਅਸੀਂ ਉਨ੍ਹਾਂ ਤੋਂ ਜਲਣ ਲੱਗੀਏ । 
ਪਰ ਕੀ ਸਾਡੇ ਗੁੱਸੇ ਹੋਣ ਜਾਂ ਜਲਣ ਨਾਲ ਉਨ੍ਹਾਂ ਦੇ ਹਾਲਾਤ ਬਦਲ ਜਾਣਗੇ ? 
ਬਿਲਕੁਲ ਨਹੀਂ ! 
ਨਾਲੇ ਸਾਨੂੰ ‘ ਕੁੜ੍ਹਨ ’ ਦੀ ਕੋਈ ਲੋੜ ਨਹੀਂ ਹੈ । 
ਕਿਉਂ ਨਹੀਂ ? 
ਜ਼ਬੂਰਾਂ ਦੀ ਪੋਥੀ 37 : 2 ਵਿਚ ਅਸੀਂ ਇਸ ਦਾ ਜਵਾਬ ਪੜ੍ਹ ਸਕਦੇ ਹਾਂ : “ ਓਹ ਤਾਂ ਘਾਹ ਵਾਂਙੁ ਛੇਤੀ ਕੁਮਲਾ ਜਾਣਗੇ , ਅਤੇ ਸਾਗ ਪੱਤ ਵਾਂਙੁ ਮੁਰਝਾ ਜਾਣਗੇ । ” 
ਹਰਾ - ਭਰਾ ਘਾਹ ਸੁੰਦਰ ਤਾਂ ਲੱਗਦਾ ਹੈ , ਪਰ ਇਹ ਜਲਦੀ ਹੀ ਸੁੱਕ ਕੇ ਮਰ ਜਾਂਦਾ ਹੈ ਅਤੇ ਦੁਸ਼ਟਾਂ ਦੇ ਨਾਲ ਵੀ ਇਸੇ ਤਰ੍ਹਾਂ ਹੋਵੇਗਾ । 
ਉਨ੍ਹਾਂ ਦੀ ਸਫ਼ਲਤਾ ਜੋ ਸਾਨੂੰ ਨਜ਼ਰ ਆਉਂਦੀ ਹੈ ਇਹ ਹਮੇਸ਼ਾ ਲਈ ਨਹੀਂ ਰਹੇਗੀ । 
ਜਦੋਂ ਉਹ ਮਰਨਗੇ , ਤਾਂ ਉਨ੍ਹਾਂ ਦੀ ਬੇਈਮਾਨੀ ਨਾਲ ਕਮਾਈ ਧਨ - ਦੌਲਤ ਉਨ੍ਹਾਂ ਦੀ ਕੋਈ ਮਦਦ ਨਹੀਂ ਕਰੇਗੀ । 
ਅੰਤ ਵਿਚ ਹਰ ਇਨਸਾਨ ਉਹੀ ਵੱਢੇਗਾ ਜੋ ਉਸ ਨੇ ਬੀਜਿਆ ਹੈ । 
ਪੌਲੁਸ ਨੇ ਲਿਖਿਆ : “ ਪਾਪ ਦੀ ਮਜੂਰੀ ਤਾਂ ਮੌਤ ਹੈ । ” 
ਅਖ਼ੀਰ ਵਿਚ ਦੁਸ਼ਟ ਤੇ ਬੇਈਮਾਨ ਲੋਕਾਂ ਨੂੰ ਸਿਰਫ਼ ਆਪਣੀ “ ਮਜੂਰੀ ” ਮਿਲੇਗੀ ਅਤੇ ਹੋਰ ਕੁਝ ਨਹੀਂ । 
ਉਨ੍ਹਾਂ ਦੀ ਜ਼ਿੰਦਗੀ ਕਿੰਨੀ ਵਿਅਰਥ ਹੈ ! — ਜ਼ਬੂਰਾਂ ਦੀ ਪੋਥੀ 37 : 35 , 36 ; 49 : 16 , 17 . 
ਤਾਂ ਫਿਰ ਜਦੋਂ ਅਸੀਂ ਬੇਈਮਾਨਾਂ ਦੀ ਖ਼ੁਸ਼ਹਾਲੀ ਦੇਖਦੇ ਹਾਂ ਜੋ ਅਸਲ ਵਿਚ ਥੋੜ੍ਹੇ ਚਿਰ ਲਈ ਹੀ ਹੈ , ਤਾਂ ਕੀ ਸਾਨੂੰ ਇਸ ਤੋਂ ਪਰੇਸ਼ਾਨ ਹੋਣਾ ਚਾਹੀਦਾ ਹੈ ? 
ਅਸੀਂ ਜ਼ਬੂਰ 37 ਦੀਆਂ ਪਹਿਲੀਆਂ ਦੋ ਆਇਤਾਂ ਤੋਂ ਇਹ ਸਬਕ ਸਿੱਖਦੇ ਹਾਂ ਕਿ ਸਾਨੂੰ ਉਨ੍ਹਾਂ ਦੀ ਖ਼ੁਸ਼ਹਾਲੀ ਦੇਖ ਕੇ ਕੁਰਾਹੇ ਨਹੀਂ ਪੈਣਾ ਚਾਹੀਦਾ , ਸਗੋਂ ਸਾਨੂੰ ਹਮੇਸ਼ਾ ਯਹੋਵਾਹ ਦੇ ਰਾਹ ਤੇ ਚੱਲਦੇ ਰਹਿਣਾ ਚਾਹੀਦਾ ਹੈ । 
ਚਲੋ ਆਪਾਂ ਆਪਣੀ ਮੰਜ਼ਲ ਵੱਲ ਤਕਦੇ ਰਹੀਏ , ਸੱਚਾਈ ਵਿਚ ਅੱਗੇ ਵਧੀਏ ਅਤੇ ਯਹੋਵਾਹ ਵੱਲੋਂ ਬਰਕਤਾਂ ਪਾਈਏ । — ਕਹਾਉਤਾਂ 23 : 17 . 
“ ਯਹੋਵਾਹ ਉੱਤੇ ਭਰੋਸਾ ਰੱਖ ਅਤੇ ਭਲਿਆਈ ਕਰ ” 
ਜ਼ਬੂਰਾਂ ਦਾ ਲਿਖਾਰੀ ਦਾਊਦ ਸਾਨੂੰ ਤਾਕੀਦ ਕਰਦਾ ਹੈ : “ ਯਹੋਵਾਹ ਉੱਤੇ ਭਰੋਸਾ ਰੱਖ ਅਤੇ ਭਲਿਆਈ ਕਰ । ” 
( ਜ਼ਬੂਰਾਂ ਦੀ ਪੋਥੀ 37 : 3ੳ ) ਜਦ ਸਾਨੂੰ ਕਿਸੇ ਗੱਲ ਦੀ ਚਿੰਤਾ ਹੁੰਦੀ ਹੈ ਜਾਂ ਸਾਡੇ ਮਨ ਵਿਚ ਕੋਈ ਸ਼ੱਕ ਪੈਦਾ ਹੁੰਦਾ ਹੈ , ਤਾਂ ਜ਼ਰੂਰੀ ਹੈ ਕਿ ਅਸੀਂ ਯਹੋਵਾਹ ਤੇ ਆਪਣਾ ਪੂਰਾ ਭਰੋਸਾ ਰੱਖੀਏ । 
ਉਹ ਹੀ ਰੂਹਾਨੀ ਤੌਰ ਤੇ ਸਾਡੀ ਪੂਰੀ ਤਰ੍ਹਾਂ ਰੱਖਿਆ ਕਰ ਸਕਦਾ ਹੈ । 
ਮੂਸਾ ਨੇ ਲਿਖਿਆ : “ ਜਿਹੜਾ ਅੱਤ ਮਹਾਨ ਦੀ ਓਟ ਵਿੱਚ ਵੱਸਦਾ ਹੈ ਉਹ ਸਰਬ ਸ਼ਕਤੀਮਾਨ ਦੇ ਸਾਯੇ ਹੇਠ ਟਿਕੇਗਾ । ” 
( ਜ਼ਬੂਰਾਂ ਦੀ ਪੋਥੀ 91 : 1 ) ਜਦੋਂ ਇਸ ਦੁਨੀਆਂ ਵਿਚ ਕੁਧਰਮ ਦੇ ਵਾਧੇ ਕਰਕੇ ਅਸੀਂ ਬੇਚੈਨੀ ਮਹਿਸੂਸ ਕਰਦੇ ਹਾਂ , ਤਾਂ ਉਸ ਵੇਲੇ ਸਾਨੂੰ ਯਹੋਵਾਹ ਦਾ ਸਹਾਰਾ ਲੈਣ ਦੀ ਲੋੜ ਹੈ । 
ਫ਼ਰਜ਼ ਕਰੋ ਕਿ ਤੁਹਾਡੇ ਪੈਰ ਵਿਚ ਮੋਚ ਆ ਜਾਂਦੀ ਹੈ । 
ਉਸ ਵੇਲੇ ਤੁਸੀਂ ਆਪਣੇ ਕਿਸੇ ਦੋਸਤ ਦੇ ਸਹਾਰੇ ਲਈ ਕਿੰਨੇ ਸ਼ੁਕਰਗੁਜ਼ਾਰ ਹੁੰਦੇ ਹੋ । 
ਇਸੇ ਤਰ੍ਹਾਂ ਜਦੋਂ ਅਸੀਂ ਵਫ਼ਾਦਾਰੀ ਨਾਲ ਚੱਲਣ ਦੀ ਕੋਸ਼ਿਸ਼ ਕਰਦੇ ਹਾਂ , ਤਾਂ ਸਾਨੂੰ ਯਹੋਵਾਹ ਦੇ ਸਹਾਰੇ ਦੀ ਜ਼ਰੂਰਤ ਹੁੰਦੀ ਹੈ । — ਯਸਾਯਾਹ 50 : 10 . 
ਜੇ ਅਸੀਂ ਦੁਸ਼ਟਾਂ ਦੀ ਖ਼ੁਸ਼ਹਾਲੀ ਕਰਕੇ ਪਰੇਸ਼ਾਨ ਹੁੰਦੇ ਹਾਂ , ਤਾਂ ਇਸ ਬਾਰੇ ਅਸੀਂ ਕੀ ਕਰ ਸਕਦੇ ਹਾਂ ? 
ਅਸੀਂ ਹਲੀਮ ਲੋਕਾਂ ਦੀ ਭਾਲ ਵਿਚ ਰੁੱਝ ਕੇ ਉਨ੍ਹਾਂ ਨੂੰ ਪਰਮੇਸ਼ੁਰ ਬਾਰੇ ਅਤੇ ਉਸ ਦੇ ਮਕਸਦਾਂ ਬਾਰੇ ਸਿਖਾ ਸਕਦੇ ਹਾਂ । 
ਇਹ ਕੰਮ ਪਹਿਲਾਂ ਨਾਲੋਂ ਅੱਜ ਹੋਰ ਵੀ ਜ਼ਰੂਰੀ ਹੈ ਕਿਉਂਕਿ ਦੁਨੀਆਂ ਭਰ ਵਿਚ ਕੁਧਰਮ ਵਧ ਰਿਹਾ ਹੈ । 
ਪੌਲੁਸ ਰਸੂਲ ਨੇ ਲਿਖਿਆ : “ ਭਲਾ ਕਰਨੋਂ ਅਤੇ ਪਰਉਪਕਾਰ ਕਰਨੋਂ ਨਾ ਭੁੱਲਿਓ ਕਿਉਂਕਿ ਅਜੇਹਿਆਂ ਬਲੀਦਾਨਾਂ ਤੋਂ ਪਰਮੇਸ਼ੁਰ ਪਰਸੰਨ ਹੁੰਦਾ ਹੈ । ” 
ਸਭ ਤੋਂ “ ਭਲਾ ” ਕੰਮ ਜੋ ਅਸੀਂ ਕਰ ਸਕਦੇ ਹਾਂ , ਉਹ ਹੈ ਲੋਕਾਂ ਨੂੰ ਪਰਮੇਸ਼ੁਰ ਦੇ ਰਾਜ ਦੀ ਖ਼ੁਸ਼ ਖ਼ਬਰੀ ਸੁਣਾਉਣੀ । 
ਸਾਡਾ ਪ੍ਰਚਾਰ ਦਾ ਕੰਮ ਸੱਚ - ਮੁੱਚ “ ਉਸਤਤ ਦਾ ਬਲੀਦਾਨ ” ਹੈ । — ਇਬਰਾਨੀਆਂ 13 : 15 , 16 ; ਗਲਾਤੀਆਂ 6 : 10 . 
ਦਾਊਦ ਅੱਗੇ ਕਹਿੰਦਾ ਹੈ : “ ਦੇਸ ਵਿੱਚ ਵੱਸ ਅਤੇ ਸੱਚਿਆਈ ਉੱਤੇ ਪਲ । ” 
( ਜ਼ਬੂਰਾਂ ਦੀ ਪੋਥੀ 37 : 3ਅ ) ਦਾਊਦ ਦੇ ਸਮੇਂ ਵਿਚ ਇਹ “ ਦੇਸ ” ਉਹ ਵਾਅਦਾ ਕੀਤਾ ਹੋਇਆ ਦੇਸ਼ ਸੀ ਜੋ ਯਹੋਵਾਹ ਨੇ ਇਸਰਾਏਲੀਆਂ ਨੂੰ ਦਿੱਤਾ ਸੀ । 
ਸੁਲੇਮਾਨ ਦੇ ਰਾਜ ਦੌਰਾਨ ਇਸ ਦੀਆਂ ਸਰਹੱਦਾਂ ਉੱਤਰ ਵਿਚ ਦਾਨ ਤੋਂ ਲੈ ਕੇ ਦੱਖਣ ਵਿਚ ਬਏਰਸ਼ਬਾ ਤਕ ਸਨ । 
ਇਹ ਇਸਰਾਏਲੀਆਂ ਦਾ ਦੇਸ਼ ਸੀ । 
( 1 ਰਾਜਿਆਂ 4 : 25 ) ਅੱਜ ਅਸੀਂ ਦੁਨੀਆਂ ਵਿਚ ਭਾਵੇਂ ਜਿੱਥੇ ਵੀ ਰਹਿੰਦੇ ਹਾਂ , ਅਸੀਂ ਸਾਰੇ ਉਸ ਸਮੇਂ ਨੂੰ ਉਡੀਕਦੇ ਹਾਂ ਜਦੋਂ ਸਾਰੀ ਧਰਤੀ ਫਿਰਦੌਸ ਹੋਵੇਗੀ ਅਤੇ ਉਸ ਵਿਚ ਧਰਮੀ ਲੋਕ ਵਸਣਗੇ । 
ਪਰ ਅਸੀਂ ਹੁਣ ਵੀ ਇਕ ਸੁਰੱਖਿਅਤ ਰੂਹਾਨੀ ਫਿਰਦੌਸ ਵਿਚ ਵੱਸਦੇ ਹਾਂ । — ਯਸਾਯਾਹ 65 : 13 , 14 . 
ਜਦ ਅਸੀਂ ‘ ਸੱਚਿਆਈ ਉੱਤੇ ਪਲਦੇ ’ ਹਾਂ ਯਾਨੀ ਵਫ਼ਾਦਾਰੀ ਨਾਲ ਚੱਲਦੇ ਹਾਂ , ਤਾਂ ਇਸ ਦਾ ਕੀ ਨਤੀਜਾ ਨਿਕਲਦਾ ਹੈ ? 
ਪਰਮੇਸ਼ੁਰ ਦੇ ਬਚਨ ਦੀ ਇਕ ਕਹਾਵਤ ਸਾਨੂੰ ਇਸ ਦਾ ਜਵਾਬ ਦਿੰਦੀ ਹੈ : “ ਸੱਚੇ ਪੁਰਸ਼ ਉੱਤੇ ਘਨੇਰੀਆਂ ਅਸੀਸਾਂ ਹੋਣਗੀਆਂ । ” 
( ਕਹਾਉਤਾਂ 28 : 20 ) ਭਾਵੇਂ ਅਸੀਂ ਦੁਨੀਆਂ ਵਿਚ ਕਿਤੇ ਵੀ ਰਹਿੰਦੇ ਹੋਈਏ , ਪਰ ਜੇ ਅਸੀਂ ਵਫ਼ਾਦਾਰੀ ਨਾਲ ਜ਼ਿਆਦਾ ਤੋਂ ਜ਼ਿਆਦਾ ਲੋਕਾਂ ਨੂੰ ਖ਼ੁਸ਼ ਖ਼ਬਰੀ ਦਾ ਪ੍ਰਚਾਰ ਕਰਦੇ ਰਹੀਏ , ਤਾਂ ਯਹੋਵਾਹ ਤੋਂ ਸਾਨੂੰ ਬਰਕਤਾਂ ਜ਼ਰੂਰ ਮਿਲਣਗੀਆਂ । 
ਮਿਸਾਲ ਵਜੋਂ , 40 ਸਾਲ ਪਹਿਲਾਂ ਫ਼ਰੈਂਕ ਤੇ ਉਸ ਦੀ ਪਤਨੀ ਰੋਜ਼ ਨੇ ਉੱਤਰੀ ਸਕਾਟਲੈਂਡ ਦੇ ਇਕ ਕਸਬੇ ਵਿਚ ਪਾਇਨੀਅਰੀ ਸ਼ੁਰੂ ਕੀਤੀ । 
ਉਨ੍ਹਾਂ ਦੇ ਉੱਥੇ ਜਾਣ ਤੋਂ ਪਹਿਲਾਂ ਉਸ ਇਲਾਕੇ ਵਿਚ ਕੁਝ ਲੋਕਾਂ ਨੇ ਸੱਚਾਈ ਵਿਚ ਥੋੜ੍ਹੀ - ਬਹੁਤੀ ਦਿਲਚਸਪੀ ਲਈ ਸੀ , ਪਰ ਉਨ੍ਹਾਂ ਨੇ ਕੋਈ ਤਰੱਕੀ ਨਹੀਂ ਕੀਤੀ ਸੀ । 
ਫਿਰ ਵੀ ਫ਼ਰੈਂਕ ਤੇ ਰੋਜ਼ ਨੇ ਹੌਸਲਾ ਨਹੀਂ ਹਾਰਿਆ , ਸਗੋਂ ਉਹ ਪ੍ਰਚਾਰ ਕਰਨ ਤੇ ਚੇਲੇ ਬਣਾਉਣ ਦੇ ਕੰਮ ਵਿਚ ਰੁੱਝ ਗਏ । 
ਹੁਣ ਉਸ ਪਿੰਡ ਵਿਚ ਇਕ ਵਧਦੀ - ਫੁੱਲਦੀ ਕਲੀਸਿਯਾ ਹੈ । 
ਇਨ੍ਹਾਂ ਦੋਹਾਂ ਦੀ ਵਫ਼ਾਦਾਰੀ ਉੱਤੇ ਯਹੋਵਾਹ ਨੇ ਜ਼ਰੂਰ ਬਰਕਤ ਪਾਈ ਹੈ । 
ਫ਼ਰੈਂਕ ਬੜੀ ਹਲੀਮੀ ਨਾਲ ਕਹਿੰਦਾ ਹੈ : “ ਸਭ ਤੋਂ ਵੱਡੀ ਬਰਕਤ ਤਾਂ ਇਹ ਹੀ ਹੈ ਕਿ ਅਸੀਂ ਅਜੇ ਸੱਚਾਈ ਵਿਚ ਹਾਂ ਅਤੇ ਯਹੋਵਾਹ ਦੀ ਸੇਵਾ ਕਰ ਰਹੇ ਹਾਂ । ” 
ਜੀ ਹਾਂ , ਜਦ ਅਸੀਂ “ ਸੱਚਿਆਈ ” ਜਾਂ ਵਫ਼ਾਦਾਰੀ ਨਾਲ ਚੱਲਦੇ ਹਾਂ , ਤਾਂ ਸਾਨੂੰ ਬਹੁਤ ਬਰਕਤਾਂ ਮਿਲਦੀਆਂ ਹਨ । 
“ ਯਹੋਵਾਹ ਉੱਤੇ ਨਿਹਾਲ ਰਹੁ ” 
ਯਹੋਵਾਹ ਨਾਲ ਆਪਣਾ ਰਿਸ਼ਤਾ ਮਜ਼ਬੂਤ ਕਰਨ ਲਈ ਅਤੇ ਉਸ ਉੱਤੇ ਆਪਣਾ ਭਰੋਸਾ ਕਾਇਮ ਰੱਖਣ ਲਈ ਸਾਨੂੰ “ ਯਹੋਵਾਹ ਉੱਤੇ ਨਿਹਾਲ ” ਰਹਿਣ ਦੀ ਲੋੜ ਹੈ । 
( ਜ਼ਬੂਰਾਂ ਦੀ ਪੋਥੀ 37 : 4ੳ ) ਅਸੀਂ ਇਹ ਕਿਵੇਂ ਕਰ ਸਕਦੇ ਹਾਂ ? 
ਸਾਡੀਆਂ ਭਾਵੇਂ ਕਿੰਨੀਆਂ ਹੀ ਵੱਡੀਆਂ ਸਮੱਸਿਆਵਾਂ ਕਿਉਂ ਨਾ ਹੋਣ , ਇਨ੍ਹਾਂ ਬਾਰੇ ਹਰ ਵਕਤ ਸੋਚਣ ਜਾਂ ਚਿੰਤਾ ਕਰਨ ਦੀ ਬਜਾਇ ਸਾਨੂੰ ਯਹੋਵਾਹ ਬਾਰੇ ਸੋਚਣ ਦੀ ਲੋੜ ਹੈ । 
ਅਸੀਂ ਉਸ ਦਾ ਬਚਨ ਪੜ੍ਹ ਕੇ ਉਸ ਬਾਰੇ ਸੋਚਦੇ ਹਾਂ । 
( ਜ਼ਬੂਰਾਂ ਦੀ ਪੋਥੀ 1 : 1 , 2 ) ਕੀ ਬਾਈਬਲ ਪੜ੍ਹ ਕੇ ਤੁਸੀਂ ਯਹੋਵਾਹ ਉੱਤੇ ਨਿਹਾਲ ਹੁੰਦੇ ਹੋ ? 
ਜੇ ਅਸੀਂ ਬਾਈਬਲ ਪੜ੍ਹਦੇ ਸਮੇਂ ਯਹੋਵਾਹ ਬਾਰੇ ਹੋਰ ਸਿੱਖਣ ਦੀ ਕੋਸ਼ਿਸ਼ ਕਰੀਏ , ਤਾਂ ਅਸੀਂ ਉਸ ਉੱਤੇ ਜ਼ਰੂਰ ਨਿਹਾਲ ਹੋਵਾਂਗੇ । 
ਕੁਝ ਹਵਾਲੇ ਪੜ੍ਹਨ ਤੋਂ ਬਾਅਦ ਕਿਉਂ ਨਾ ਆਪਣੇ ਆਪ ਨੂੰ ਪੁੱਛੋ ਕਿ ‘ ਇਸ ਤੋਂ ਮੈਂ ਯਹੋਵਾਹ ਬਾਰੇ ਕੀ ਸਿੱਖਿਆ ਹੈ ? ’ 
ਤੁਸੀਂ ਬਾਈਬਲ ਪੜ੍ਹਦੇ ਸਮੇਂ ਆਪਣੇ ਕੋਲ ਨੋਟ - ਬੁੱਕ ਜਾਂ ਕਾਗਜ਼ ਰੱਖ ਸਕਦੇ ਹੋ । 
ਫਿਰ ਜਦ ਤੁਸੀਂ ਬਾਈਬਲ ਦਾ ਕੁਝ ਹਿੱਸਾ ਪੜ੍ਹ ਕੇ ਉਸ ਦੇ ਮਤਲਬ ਉੱਤੇ ਮਨਨ ਕਰਦੇ ਹੋ , ਤਾਂ ਕਿਉਂ ਨਾ ਉਨ੍ਹਾਂ ਸ਼ਬਦਾਂ ਨੂੰ ਲਿਖ ਲਵੋ ਜੋ ਤੁਹਾਨੂੰ ਯਹੋਵਾਹ ਦੇ ਕਿਸੇ ਮਨਭਾਉਂਦੇ ਗੁਣ ਦੀ ਯਾਦ ਕਰਾਉਂਦੇ ਹਨ ? 
ਇਕ ਹੋਰ ਜ਼ਬੂਰ ਵਿਚ ਦਾਊਦ ਨੇ ਇਹ ਸ਼ਬਦ ਗਾਏ : “ ਹੇ ਯਹੋਵਾਹ , ਮੇਰੀ ਚਟਾਨ ਅਰ ਮੇਰੇ ਛੁਡਾਉਣ ਵਾਲੇ , ਮੇਰੇ ਮੂੰਹ ਦੀਆਂ ਗੱਲਾਂ ਅਤੇ ਮੇਰੇ ਮਨ ਦਾ ਵਿਚਾਰ , ਤੇਰੇ ਹਜ਼ੂਰ ਮੰਨਣ ਜੋਗ ਹੋਵੇ । ” 
( ਜ਼ਬੂਰਾਂ ਦੀ ਪੋਥੀ 19 : 14 ) ਪਰਮੇਸ਼ੁਰ ਦੇ ਬਚਨ ਵੱਲ ਧਿਆਨ ਦੇਣ ਦੇ ਸਾਡੇ ਜਤਨ ਉਸ ਦੇ ਹਜ਼ੂਰ “ ਮੰਨਣ ਜੋਗ ” ਹੁੰਦੇ ਹਨ ਅਤੇ ਇਨ੍ਹਾਂ ਜਤਨਾਂ ਤੋਂ ਸਾਨੂੰ ਵੀ ਖ਼ੁਸ਼ੀ ਮਿਲਦੀ ਹੈ । 
ਅਧਿਐਨ ਅਤੇ ਮਨਨ ਕਰਨ ਰਾਹੀਂ ਸਾਨੂੰ ਖ਼ੁਸ਼ੀ ਕਿਵੇਂ ਮਿਲ ਸਕਦੀ ਹੈ ? 
ਜੇ ਅਸੀਂ ਯਹੋਵਾਹ ਅਤੇ ਉਸ ਦੇ ਰਾਹਾਂ ਬਾਰੇ ਜ਼ਿਆਦਾ ਤੋਂ ਜ਼ਿਆਦਾ ਸਿੱਖਣ ਦਾ ਟੀਚਾ ਰੱਖੀਏ , ਇਸ ਨਾਲ ਸਾਨੂੰ ਬਹੁਤ ਫ਼ਾਇਦਾ ਹੋਵੇਗਾ । 
ਉਹ ਸਰਬ ਮਹਾਨ ਮਨੁੱਖ ਜੋ ਕਦੀ ਜੀਉਂਦਾ ਰਿਹਾ ਅਤੇ ਯਹੋਵਾਹ ਦੇ ਨੇੜੇ ਰਹੋ ( ਅੰਗ੍ਰੇਜ਼ੀ ) * ਵਰਗੀਆਂ ਪੁਸਤਕਾਂ ਤੋਂ ਸਾਨੂੰ ਬਥੇਰੀ ਜਾਣਕਾਰੀ ਮਿਲਦੀ ਹੈ ਜਿਸ ਤੇ ਅਸੀਂ ਮਨਨ ਕਰ ਸਕਦੇ ਹਾਂ । 
ਦਾਊਦ ਧਰਮੀਆਂ ਨੂੰ ਭਰੋਸਾ ਦਿਲਾਉਂਦਾ ਹੈ ਕਿ ਇਸ ਦੇ ਬਦਲੇ ਵਿਚ ਯਹੋਵਾਹ “ [ ਉਨ੍ਹਾਂ ਦੇ ] ਮਨੋਰਥਾਂ ਨੂੰ ਪੂਰਿਆਂ ਕਰੇਗਾ । ” 
( ਜ਼ਬੂਰਾਂ ਦੀ ਪੋਥੀ 37 : 4ਅ ) ਇਸ ਤਰ੍ਹਾਂ ਦੇ ਭਰੋਸੇ ਨੇ ਹੀ ਸ਼ਾਇਦ ਯੂਹੰਨਾ ਰਸੂਲ ਨੂੰ ਇਹ ਸ਼ਬਦ ਲਿਖਣ ਲਈ ਪ੍ਰੇਰਿਆ ਸੀ : “ ਉਹ ਦੇ ਅੱਗੇ ਜੋ ਸਾਨੂੰ ਦਲੇਰੀ ਹੈ ਸੋ ਇਹ ਹੈ ਭਈ ਜੇ ਅਸੀਂ ਉਹ ਦੀ ਇੱਛਿਆ ਦੇ ਅਨੁਸਾਰ ਕੁਝ ਮੰਗਦੇ ਹਾਂ ਤਾਂ ਉਹ ਸਾਡੀ ਸੁਣਦਾ ਹੈ । 
ਅਤੇ ਜੇ ਅਸੀਂ ਜਾਣਦੇ ਹਾਂ ਭਈ ਜੋ ਕੁਝ ਮੰਗਦੇ ਹਾਂ ਉਹ ਸਾਡੀ ਸੁਣਦਾ ਹੈ ਤਾਂ ਏਹ ਵੀ ਜਾਣਦੇ ਹਾਂ ਭਈ ਮੰਗੀਆਂ ਹੋਈਆਂ ਵਸਤਾਂ ਜਿਹੜੀਆਂ ਅਸਾਂ ਓਸ ਤੋਂ ਮੰਗੀਆਂ ਹਨ ਓਹ ਸਾਨੂੰ ਪਰਾਪਤ ਹੋ ਜਾਂਦੀਆਂ ਹਨ । ” — 1 ਯੂਹੰਨਾ 5 : 14 , 15 . 
ਯਹੋਵਾਹ ਦੇ ਵਫ਼ਾਦਾਰ ਸੇਵਕ ਹੋਣ ਦੇ ਨਾਤੇ ਸਾਡੀ ਇਹੋ ਦਿਲੀ ਇੱਛਾ ਹੈ ਕਿ ਉਸ ਦਾ ਰਾਜ ਕਰਨ ਦਾ ਹੱਕ ਸਿੱਧ ਕੀਤਾ ਜਾਵੇ । 
( ਕਹਾਉਤਾਂ 27 : 11 ) ਕੀ ਸਾਡੇ ਦਿਲ ਖ਼ੁਸ਼ੀ ਨਾਲ ਨਹੀਂ ਭਰ ਆਉਂਦੇ ਜਦੋਂ ਅਸੀਂ ਸੁਣਦੇ ਹਾਂ ਕਿ ਸਾਡੇ ਭਰਾ ਉਨ੍ਹਾਂ ਦੇਸ਼ਾਂ ਵਿਚ ਪ੍ਰਚਾਰ ਕਰ ਰਹੇ ਹਨ ਜੋ ਪਹਿਲਾਂ ਤਾਨਾਸ਼ਾਹੀ ਹਕੂਮਤਾਂ ਦੇ ਅਧੀਨ ਸਨ ? 
ਹੋ ਸਕਦਾ ਹੈ ਕਿ ਇਸ ਦੁਸ਼ਟ ਦੁਨੀਆਂ ਦਾ ਅੰਤ ਆਉਣ ਤੋਂ ਪਹਿਲਾਂ ਕਈ ਹੋਰ ਦੇਸ਼ਾਂ ਵਿਚ ਵੀ ਪ੍ਰਚਾਰ ਕਰਨ ਦੀ ਆਜ਼ਾਦੀ ਮਿਲ ਜਾਵੇ । 
ਪੱਛਮੀ ਦੇਸ਼ਾਂ ਵਿਚ ਯਹੋਵਾਹ ਦੇ ਬਹੁਤ ਸਾਰੇ ਗਵਾਹ ਅਜਿਹੇ ਪਾਬੰਦੀਸ਼ੁਦਾ ਦੇਸ਼ਾਂ ਤੋਂ ਆਏ ਵਿਦਿਆਰਥੀਆਂ , ਰਫਿਊਜੀਆਂ ਅਤੇ ਹੋਰਾਂ ਨੂੰ ਜੋਸ਼ ਨਾਲ ਪ੍ਰਚਾਰ ਕਰਦੇ ਹਨ । 
ਸਾਡੀ ਇਹੋ ਦਿਲੀ ਇੱਛਾ ਹੈ ਕਿ ਜਦੋਂ ਇਹ ਲੋਕ ਆਪਣੇ ਦੇਸ਼ਾਂ ਨੂੰ ਮੁੜਨਗੇ , ਜਿੱਥੇ ਹਾਲੇ ਰੂਹਾਨੀ ਤੌਰ ਤੇ ਹਨੇਰਾ ਛਾਇਆ ਹੋਇਆ ਹੈ , ਤਾਂ ਉਹ ਉੱਥੇ ਵੀ ਸੱਚਾਈ ਦਾ ਚਾਨਣ ਚਮਕਾਉਣਗੇ । — ਮੱਤੀ 5 : 14 - 16 . 
“ ਆਪਣਾ ਰਾਹ ਯਹੋਵਾਹ ਦੇ ਗੋਚਰਾ ਕਰ ” 
ਇਹ ਜਾਣ ਕੇ ਸਾਡੇ ਮਨ ਨੂੰ ਕਿੰਨਾ ਸੁਖ ਮਿਲਦਾ ਹੈ ਕਿ ਸਾਡੀਆਂ ਚਿੰਤਾਵਾਂ ਦਾ ਵੱਡਾ ਬੋਝ ਹੁਣ ਵੀ ਦੂਰ ਕੀਤਾ ਜਾ ਸਕਦਾ ਹੈ ! 
ਕਿਵੇਂ ? 
ਦਾਊਦ ਨੇ ਕਿਹਾ ਸੀ ਕਿ “ ਆਪਣਾ ਰਾਹ ਯਹੋਵਾਹ ਦੇ ਗੋਚਰਾ ਕਰ ਅਤੇ ਉਸ ਉੱਤੇ ਭਰੋਸਾ ਰੱਖ ” ਅਤੇ ਉਹ ਸਾਡੀ ਮਦਦ ਕਰੇਗਾ । 
( ਜ਼ਬੂਰਾਂ ਦੀ ਪੋਥੀ 37 : 5 ) ਸਾਡੀਆਂ ਕਲੀਸਿਯਾਵਾਂ ਵਿਚ ਅਸੀਂ ਇਸ ਗੱਲ ਦਾ ਬਥੇਰਾ ਸਬੂਤ ਦੇਖਦੇ ਹਾਂ ਕਿ ਅਸੀਂ ਯਹੋਵਾਹ ਤੇ ਭਰੋਸਾ ਰੱਖ ਸਕਦੇ ਹਾਂ । 
( ਜ਼ਬੂਰਾਂ ਦੀ ਪੋਥੀ 55 : 22 ) ਜਿਹੜੇ ਭੈਣ - ਭਰਾ ਪਾਇਨੀਅਰਾਂ , ਸਫ਼ਰੀ ਨਿਗਾਹਬਾਨਾਂ ਜਾਂ ਮਿਸ਼ਨਰੀਆਂ ਵਜੋਂ ਸੇਵਾ ਕਰਦੇ ਹਨ ਜਾਂ ਬੈਥਲ ਵਿਚ ਕੰਮ ਕਰਦੇ ਹਨ , ਉਹ ਸਾਰੇ ਇਸ ਗੱਲ ਦੀ ਸਾਖੀ ਭਰ ਸਕਦੇ ਹਨ ਕਿ ਯਹੋਵਾਹ ਹਮੇਸ਼ਾ ਆਪਣੇ ਲੋਕਾਂ ਦੀ ਦੇਖ - ਭਾਲ ਕਰਦਾ ਹੈ । 
ਕਿਉਂ ਨਾ ਇਨ੍ਹਾਂ ਵਿੱਚੋਂ ਕਿਸੇ ਨੂੰ ਪੁੱਛੋ ਕਿ ਯਹੋਵਾਹ ਨੇ ਉਨ੍ਹਾਂ ਦੀ ਦੇਖ - ਭਾਲ ਕਿਸ ਤਰ੍ਹਾਂ ਕੀਤੀ ਹੈ ? 
ਬਿਨਾਂ ਸ਼ੱਕ ਉਹ ਤੁਹਾਨੂੰ ਦੱਸਣਗੇ ਕਿ ਯਹੋਵਾਹ ਨੇ ਮੁਸ਼ਕਲ ਸਮਿਆਂ ਵਿਚ ਵੀ ਉਨ੍ਹਾਂ ਨੂੰ ਕਦੀ ਨਹੀਂ ਛੱਡਿਆ । 
ਉਹ ਹਮੇਸ਼ਾ ਆਪਣੇ ਸੇਵਕਾਂ ਦੀਆਂ ਜ਼ਰੂਰਤਾਂ ਪੂਰੀਆਂ ਕਰਦਾ ਹੈ । — ਜ਼ਬੂਰਾਂ ਦੀ ਪੋਥੀ 37 : 25 ; ਮੱਤੀ 6 : 25 - 34 . 
ਜਦੋਂ ਅਸੀਂ ਯਹੋਵਾਹ ਤੇ ਆਪਣੀਆਂ ਉਮੀਦਾਂ ਲਾਉਂਦੇ ਹਾਂ ਅਤੇ ਉਸ ਤੇ ਆਪਣਾ ਪੂਰਾ ਭਰੋਸਾ ਰੱਖਦੇ ਹਾਂ , ਉਦੋਂ ਅਸੀਂ ਜ਼ਬੂਰਾਂ ਦੇ ਲਿਖਾਰੀ ਦੇ ਅਗਲੇ ਸ਼ਬਦਾਂ ਦੀ ਪੂਰਤੀ ਅਨੁਭਵ ਕਰਦੇ ਹਾਂ : “ ਉਹ ਤੇਰੇ ਧਰਮ ਨੂੰ ਚਾਨਣ ਵਾਂਙੁ ਅਤੇ ਤੇਰੇ ਨਿਆਉਂ ਨੂੰ ਦੁਪਹਿਰ ਵਾਂਙੁ ਪਰਕਾਸ਼ਤ ਕਰੇਗਾ । ” 
( ਜ਼ਬੂਰਾਂ ਦੀ ਪੋਥੀ 37 : 6 ) ਯਹੋਵਾਹ ਦੇ ਗਵਾਹਾਂ ਬਾਰੇ ਅਕਸਰ ਅਫ਼ਵਾਹਾਂ ਫੈਲਾਈਆਂ ਜਾਂਦੀਆਂ ਹਨ । 
ਪਰ ਯਹੋਵਾਹ ਸੱਚੇ ਦਿਲ ਵਾਲਿਆਂ ਦੀਆਂ ਅੱਖਾਂ ਖੋਲ੍ਹ ਦਿੰਦਾ ਹੈ ਤਾਂਕਿ ਉਹ ਦੇਖ ਸਕਣ ਕਿ ਅਸੀਂ ਯਹੋਵਾਹ ਲਈ ਅਤੇ ਲੋਕਾਂ ਲਈ ਆਪਣੇ ਪਿਆਰ ਦੀ ਖ਼ਾਤਰ ਪ੍ਰਚਾਰ ਕਰਦੇ ਹਾਂ । 
ਇਸ ਦੇ ਨਾਲ - ਨਾਲ , ਭਾਵੇਂ ਕਿ ਕਈ ਲੋਕ ਸਾਡੇ ਉੱਤੇ ਝੂਠਾ ਦੋਸ਼ ਲਾਉਂਦੇ ਹਨ , ਪਰ ਦੂਸਰੇ ਲੋਕ ਆਪਣੀ ਅੱਖੀਂ ਦੇਖ ਸਕਦੇ ਹਨ ਕਿ ਸਾਡਾ ਚਾਲ - ਚਲਣ ਨੇਕ ਹੈ । 
ਯਹੋਵਾਹ ਸਾਨੂੰ ਵਿਰੋਧਤਾ ਅਤੇ ਹੋਰ ਕਈ ਤਰ੍ਹਾਂ ਦੇ ਜ਼ੁਲਮ ਦਾ ਸਾਮ੍ਹਣਾ ਕਰਨ ਲਈ ਤਾਕਤ ਬਖ਼ਸ਼ਦਾ ਹੈ । 
ਨਤੀਜੇ ਵਜੋਂ ਪਰਮੇਸ਼ੁਰ ਦੇ ਲੋਕਾਂ ਦੀ ਧਾਰਮਿਕਤਾ ਸਿਖਰ ਦੁਪਹਿਰ ਦੀ ਧੁੱਪ ਵਾਂਗ ਚਮਕਦੀ ਹੈ । — 1 ਪਤਰਸ 2 : 12 . 
“ ਚੁੱਪ ਚਾਪ ਰਹੁ ਅਤੇ ਧੀਰਜ ਨਾਲ ਉਹ ਦੀ ਉਡੀਕ ਰੱਖ ” 
ਜ਼ਬੂਰਾਂ ਦੇ ਲਿਖਾਰੀ ਦੇ ਅਗਲੇ ਸ਼ਬਦ ਇਹ ਹਨ : “ ਯਹੋਵਾਹ ਦੇ ਅੱਗੇ ਚੁੱਪ ਚਾਪ ਰਹੁ ਅਤੇ ਧੀਰਜ ਨਾਲ ਉਹ ਦੀ ਉਡੀਕ ਰੱਖ , ਉਸ ਮਨੁੱਖ ਦੇ ਕਾਰਨ ਨਾ ਕੁੜ੍ਹ ਜਿਹ ਦਾ ਰਾਹ ਸਫ਼ਲ ਹੁੰਦਾ ਹੈ , ਅਤੇ ਜਿਹੜਾ ਜੁਗਤਾਂ ਨੂੰ ਪੂਰਿਆਂ ਕਰਾਉਂਦਾ ਹੈ । ” 
( ਜ਼ਬੂਰਾਂ ਦੀ ਪੋਥੀ 37 : 7 ) ਇੱਥੇ ਦਾਊਦ ਕਹਿ ਰਿਹਾ ਹੈ ਕਿ ਸਾਨੂੰ ਧੀਰਜ ਨਾਲ ਯਹੋਵਾਹ ਉੱਤੇ ਭਰੋਸਾ ਰੱਖਣ ਦੀ ਲੋੜ ਹੈ । 
ਸਾਨੂੰ ਇਸ ਗੱਲ ਦੀ ਸ਼ਿਕਾਇਤ ਨਹੀਂ ਕਰਨੀ ਚਾਹੀਦੀ ਕਿ ਅਜੇ ਤਕ ਅੰਤ ਕਿਉਂ ਨਹੀਂ ਆਇਆ । 
ਕੀ ਅਸੀਂ ਇਹ ਨਹੀਂ ਦੇਖਿਆ ਕਿ ਯਹੋਵਾਹ ਦੀ ਦਇਆ ਅਤੇ ਧੀਰਜ ਸਾਡੇ ਅੰਦਾਜ਼ੇ ਨਾਲੋਂ ਕਿਤੇ ਜ਼ਿਆਦਾ ਹੈ ? 
ਇਸ ਲਈ ਸਾਨੂੰ ਵੀ ਧੀਰਜ ਨਾਲ ਅੰਤ ਨੂੰ ਉਡੀਕਦੇ ਹੋਏ ਪ੍ਰਚਾਰ ਦਾ ਕੰਮ ਕਰਦੇ ਰਹਿਣਾ ਚਾਹੀਦਾ ਹੈ । 
ਖ਼ਾਸ ਕਰਕੇ ਹੁਣ ਜ਼ਰੂਰੀ ਹੈ ਕਿ ਅਸੀਂ ਜਲਦਬਾਜ਼ੀ ਨਾਲ ਅਜਿਹਾ ਕੁਝ ਨਾ ਕਰੀਏ ਜੋ ਸਾਡੀ ਖ਼ੁਸ਼ੀ ਅਤੇ ਰੂਹਾਨੀ ਸੁਰੱਖਿਆ ਨੂੰ ਲੁੱਟ ਲਵੇ । 
ਸਾਨੂੰ ਸ਼ਤਾਨ ਦੀ ਦੁਨੀਆਂ ਦੇ ਭੈੜੇ ਪ੍ਰਭਾਵ ਤੋਂ ਬਚਣ ਦੀ ਪੁਰਜ਼ੋਰ ਕੋਸ਼ਿਸ਼ ਕਰਨੀ ਚਾਹੀਦੀ ਹੈ । 
ਸਾਨੂੰ ਆਪਣਾ ਚਾਲ - ਚਲਣ ਨੇਕ ਰੱਖਣਾ ਚਾਹੀਦਾ ਹੈ ਤਾਂਕਿ ਅਸੀਂ ਅਜਿਹਾ ਕੁਝ ਨਾ ਕਰੀਏ ਜੋ ਯਹੋਵਾਹ ਦੀਆਂ ਨਜ਼ਰਾਂ ਵਿਚ ਗ਼ਲਤ ਹੋਵੇ । 
ਆਓ ਆਪਾਂ ਗੰਦੇ ਵਿਚਾਰਾਂ ਨੂੰ ਆਪਣੇ ਮਨਾਂ ਵਿਚ ਘਰ ਨਾ ਕਰਨ ਦੇਈਏ ਅਤੇ ਕਿਸੇ ਨਾਲ ਵੀ ਗੰਦੀਆਂ ਹਰਕਤਾਂ ਨਾ ਕਰੀਏ । — ਕੁਲੁੱਸੀਆਂ 3 : 5 . 
ਦਾਊਦ ਅੱਗੇ ਸਲਾਹ ਦਿੰਦਾ ਹੈ : “ ਕ੍ਰੋਧ ਨੂੰ ਛੱਡ ਅਤੇ ਕੋਪ ਨੂੰ ਤਿਆਗ ਦੇਹ , ਨਾ ਕੁੜ੍ਹ — ਉਸ ਤੋਂ ਬੁਰਿਆਈ ਹੀ ਿ ਨੱਕਲਦੀ ਹੈ । 
ਕੁਕਰਮੀ ਤਾਂ ਛੇਕੇ ਜਾਣਗੇ , ਪਰ ਜਿਹੜੇ ਯਹੋਵਾਹ ਨੂੰ ਉਡੀਕਦੇ ਹਨ ਓਹੋ ਧਰਤੀ ਦੇ ਵਾਰਸ ਹੋਣਗੇ । ” 
( ਜ਼ਬੂਰਾਂ ਦੀ ਪੋਥੀ 37 : 8 , 9 ) ਜੀ ਹਾਂ , ਅਸੀਂ ਪੂਰੇ ਯਕੀਨ ਨਾਲ ਉਸ ਸਮੇਂ ਨੂੰ ਉਡੀਕਦੇ ਹਾਂ ਜਦ ਯਹੋਵਾਹ ਸਭ ਬੁਰੇ ਲੋਕਾਂ ਨੂੰ ਅਤੇ ਉਨ੍ਹਾਂ ਦੇ ਕੰਮਾਂ ਨੂੰ ਖ਼ਤਮ ਕਰ ਦੇਵੇਗਾ । 
“ ਹੁਣ ਥੋੜਾ ਹੀ ਚਿਰ ਰਹਿੰਦਾ ਹੈ ” 
“ ਹੁਣ ਥੋੜਾ ਹੀ ਚਿਰ ਰਹਿੰਦਾ ਹੈ ਭਈ ਦੁਸ਼ਟ ਨਹੀਂ ਹੋਵੇਗਾ , ਤੂੰ ਉਸ ਦੀ ਠੌਰ ਨੂੰ ਗੌਹ ਨਾਲ ਵੇਖੇਂਗਾ , ਪਰ ਉਹ ਕਿਤੇ ਨਾ ਹੋਵੇਗਾ । ” 
( ਜ਼ਬੂਰਾਂ ਦੀ ਪੋਥੀ 37 : 10 ) ਸਾਨੂੰ ਇਨ੍ਹਾਂ ਸ਼ਬਦਾਂ ਤੋਂ ਕਿੰਨਾ ਦਿਲਾਸਾ ਮਿਲਦਾ ਹੈ ! 
ਇਸ ਦੁਨੀਆਂ ਦਾ ਅਤੇ ਇਨਸਾਨਾਂ ਦੇ ਰਾਜ ਦਾ ਅੰਤ ਬਹੁਤ ਹੀ ਨਜ਼ਦੀਕ ਹੈ ! 
ਇਨਸਾਨਾਂ ਨੇ ਰਾਜ ਕਰਨ ਦੇ ਜੋ ਵੀ ਵੱਖਰੇ - ਵੱਖਰੇ ਤਰੀਕੇ ਅਜ਼ਮਾਏ ਹਨ , ਇਹ ਸਾਰੇ ਦੇ ਸਾਰੇ ਬੁਰੀ ਤਰ੍ਹਾਂ ਅਸਫ਼ਲ ਰਹੇ ਹਨ । 
ਹੁਣ ਉਹ ਸਮਾਂ ਨੇੜੇ ਆ ਪਹੁੰਚਿਆ ਹੈ ਜਦ ਪਰਮੇਸ਼ੁਰ ਦਾ ਚੁਣਿਆ ਹੋਇਆ ਰਾਜਾ ਯਿਸੂ ਮਸੀਹ ਪੂਰੀ ਦੁਨੀਆਂ ਉੱਤੇ ਰਾਜ ਕਰੇਗਾ । 
ਜੋ ਪਰਮੇਸ਼ੁਰ ਦੇ ਰਾਜ ਦਾ ਵਿਰੋਧ ਕਰਦੇ ਹਨ ਉਨ੍ਹਾਂ ਦਾ ਨਾਸ਼ ਕੀਤਾ ਜਾਵੇਗਾ । — ਦਾਨੀਏਲ 2 : 44 . 
ਨਵੀਂ ਦੁਨੀਆਂ ਵਿਚ ਪਰਮੇਸ਼ੁਰ ਦੇ ਰਾਜ ਅਧੀਨ ਤੁਸੀਂ ਭਾਵੇਂ “ ਦੁਸ਼ਟ ” ਨੂੰ ਜਿੰਨੀ ਮਰਜ਼ੀ ਲੱਭਣ ਦੀ ਕੋਸ਼ਿਸ਼ ਕਰੋ ਉਹ ਤੁਹਾਨੂੰ ਨਹੀਂ ਲੱਭੇਗਾ । 
ਉਸ ਸਮੇਂ ਜਿਹੜਾ ਵੀ ਇਨਸਾਨ ਯਹੋਵਾਹ ਦਾ ਵਿਰੋਧ ਕਰੇਗਾ ਉਸ ਨੂੰ ਜਲਦੀ ਹੀ ਖ਼ਤਮ ਕੀਤਾ ਜਾਵੇਗਾ । 
ਉਹ ਲੋਕ ਉੱਥੇ ਨਹੀਂ ਹੋਣਗੇ ਜੋ ਪਰਮੇਸ਼ੁਰ ਦੇ ਰਾਜ ਦੇ ਅਧੀਨ ਨਹੀਂ ਹੋਣਾ ਚਾਹੁੰਦੇ । 
ਤੁਹਾਡੇ ਆਲੇ - ਦੁਆਲੇ ਸਾਰੇ ਲੋਕ ਇਕ ਮਨ ਹੋ ਕੇ ਯਹੋਵਾਹ ਦੇ ਜੀਅ ਨੂੰ ਖ਼ੁਸ਼ ਕਰਨ ਵਾਲੇ ਹੋਣਗੇ । 
ਇਸ ਲਈ ਦਰਵਾਜ਼ਿਆਂ ਤੇ ਜਿੰਦਿਆਂ ਦੀ ਲੋੜ ਨਹੀਂ ਹੋਵੇਗੀ ਤੇ ਨਾ ਹੀ ਬਾਰੀਆਂ ਉੱਤੇ ਸੀਖਾਂ ਲਾਉਣ ਦੀ ਲੋੜ ਪਵੇਗੀ । 
ਸਾਰਿਆਂ ਨੂੰ ਇਕ - ਦੂਸਰੇ ਉੱਤੇ ਪੂਰਾ ਭਰੋਸਾ ਹੋਵੇਗਾ । 
ਉਦੋਂ ਸਾਰੇ ਕਿੰਨੇ ਸੁਰੱਖਿਅਤ ਮਹਿਸੂਸ ਕਰਨਗੇ ਅਤੇ ਜ਼ਿੰਦਗੀ ਕਿੰਨੀ ਖ਼ੁਸ਼ੀਆਂ ਭਰੀ ਹੋਵੇਗੀ ! — ਯਸਾਯਾਹ 65 : 20 ; ਮੀਕਾਹ 4 : 4 ; 2 ਪਤਰਸ 3 : 13 . 
ਪਰਮੇਸ਼ੁਰ ਦੇ ਰਾਜ ਵਿਚ , “ ਅਧੀਨ ਧਰਤੀ ਦੇ ਵਾਰਸ ਹੋਣਗੇ । ” 
( ਜ਼ਬੂਰਾਂ ਦੀ ਪੋਥੀ 37 : 11ੳ ) ਪਰ ਇਹ “ ਅਧੀਨ ” ਕੌਣ ਹਨ ? 
“ ਅਧੀਨ ” ਅਨੁਵਾਦ ਕੀਤਾ ਗਿਆ ਇਬਰਾਨੀ ਸ਼ਬਦ ਉਸ ਮੂਲ ਸ਼ਬਦ ਤੋਂ ਬਣਿਆ ਹੈ ਜਿਸ ਦਾ ਮਤਲਬ ਹੈ “ ਦੁੱਖ ਦੇਣਾ , ਨੀਵਾਂ ਦਿਖਾਉਣਾ , ਅਪਮਾਨ ਕਰਨਾ । ” 
ਜੀ ਹਾਂ , “ ਅਧੀਨ ” ਉਹ ਲੋਕ ਹਨ ਜੋ ਹਲੀਮੀ ਨਾਲ ਯਹੋਵਾਹ ਤੇ ਇਤਬਾਰ ਕਰਦੇ ਹਨ ਕਿ ਉਹੀ ਉਨ੍ਹਾਂ ਉੱਤੇ ਢਾਹੇ ਗਏ ਜ਼ੁਲਮਾਂ ਨੂੰ ਖ਼ਤਮ ਕਰੇਗਾ । 
ਫਿਰ ਇਹ ਲੋਕ “ ਬਹੁਤੇ ਸੁਖ ਕਰਕੇ ਆਪਣੇ ਆਪ ਨੂੰ ਨਿਹਾਲ ਕਰਨਗੇ । ” 
( ਜ਼ਬੂਰਾਂ ਦੀ ਪੋਥੀ 37 : 11ਅ ) ਪਰ ਸੱਚੀ ਮਸੀਹੀ ਕਲੀਸਿਯਾ ਵਿਚ ਅਸੀਂ ਹੁਣ ਵੀ ਰੂਹਾਨੀ ਫਿਰਦੌਸ ਦਾ ਆਨੰਦ ਮਾਣਦੇ ਹਾਂ ਜਿੱਥੇ ਸਾਨੂੰ ਸੁਖ - ਸ਼ਾਂਤੀ ਮਿਲਦੀ ਹੈ । 
ਭਾਵੇਂ ਕਿ ਸਾਡੀਆਂ ਅਜ਼ਮਾਇਸ਼ਾਂ ਅਜੇ ਦੂਰ ਨਹੀਂ ਕੀਤੀਆਂ ਗਈਆਂ , ਫਿਰ ਵੀ ਅਸੀਂ ਇਕ - ਦੂਏ ਦਾ ਸਹਾਰਾ ਬਣਦੇ ਹਾਂ ਅਤੇ ਨਿਰਾਸ਼ ਭੈਣ - ਭਰਾਵਾਂ ਨੂੰ ਦਿਲਾਸਾ ਦਿੰਦੇ ਹਾਂ । 
ਨਤੀਜੇ ਵਜੋਂ ਯਹੋਵਾਹ ਦੇ ਗਵਾਹਾਂ ਨੂੰ ਬਹੁਤ ਸੰਤੋਖ ਮਿਲਦਾ ਹੈ । 
ਬਜ਼ੁਰਗ ਬੜੇ ਪਿਆਰ ਨਾਲ ਸਾਡੀਆਂ ਰੂਹਾਨੀ ਜ਼ਰੂਰਤਾਂ ਪੂਰੀਆਂ ਕਰਦੇ ਹਨ ਅਤੇ ਕਈ ਵਾਰ ਉਹ ਹੋਰ ਤਰੀਕਿਆਂ ਨਾਲ ਵੀ ਸਾਡੀ ਮਦਦ ਕਰਦੇ ਹਨ । 
ਉਨ੍ਹਾਂ ਦੀ ਮਦਦ ਨਾਲ ਅਸੀਂ ਆਪਣੀ ਨਿਹਚਾ ਖ਼ਾਤਰ ਆਈਆਂ ਅਜ਼ਮਾਇਸ਼ਾਂ ਨੂੰ ਧੀਰਜ ਨਾਲ ਸਹਿਣ ਦੇ ਕਾਬਲ ਬਣਦੇ ਹਾਂ । 
ਕਲੀਸਿਯਾ ਵਿਚ ਇਹ ਸ਼ਾਂਤੀ ਦੇਖ ਕੇ ਸਾਨੂੰ ਕਿੰਨੀ ਖ਼ੁਸ਼ੀ ਹੁੰਦੀ ਹੈ ! 
ਸੁੰਦਰ ਧਰਤੀ ਉੱਤੇ ਸਦਾ ਲਈ ਜੀਉਣ ਦੀ ਸਾਡੀ ਉਮੀਦ ਵੀ ਪੂਰੀ ਹੋਣ ਵਾਲੀ ਹੈ । 
ਆਓ ਆਪਾਂ ਮਹਾਨ ਦਾਊਦ , ਯਿਸੂ ਮਸੀਹ ਦੀ ਨਕਲ ਕਰੀਏ ਜਿਸ ਨੇ ਮਰਦੇ ਦਮ ਤਕ ਜੋਸ਼ ਨਾਲ ਯਹੋਵਾਹ ਦੀ ਸੇਵਾ ਕੀਤੀ ਸੀ । 
ਇਸ ਤਰ੍ਹਾਂ ਕਰਨ ਨਾਲ ਅਸੀਂ ਆਪਣੇ ਪਰਮੇਸ਼ੁਰ ਯਹੋਵਾਹ ਦੀ ਮਹਿਮਾ ਖ਼ੁਸ਼ੀ ਨਾਲ ਕਰਦੇ ਰਹਾਂਗੇ ਅਤੇ ਉਸ ਉੱਤੇ ਸਦਾ ਨਿਹਾਲ ਰਹਾਂਗੇ । 
[ ਫੁਟਨੋਟ ] 
ਇਹ ਪੁਸਤਕਾਂ ਯਹੋਵਾਹ ਦੇ ਗਵਾਹਾਂ ਦੁਆਰਾ ਛਾਪੀਆਂ ਗਈਆਂ ਹਨ । 
ਕੀ ਤੁਸੀਂ ਜਵਾਬ ਦੇ ਸਕਦੇ ਹੋ ? 
• ਤੁਸੀਂ ਜ਼ਬੂਰਾਂ ਦੀ ਪੋਥੀ 37 : 1 , 2 ਤੋਂ ਕੀ ਕੁਝ ਸਿੱਖਿਆ ? 
• ਤੁਸੀਂ ਯਹੋਵਾਹ ਉੱਤੇ “ ਨਿਹਾਲ ” ਕਿਵੇਂ ਹੋ ਸਕਦੇ ਹੋ ? 
• ਸਾਡੇ ਕੋਲ ਕੀ ਸਬੂਤ ਹੈ ਕਿ ਅਸੀਂ ਯਹੋਵਾਹ ਤੇ ਭਰੋਸਾ ਰੱਖ ਸਕਦੇ ਹਾਂ ? 
[ ਸਵਾਲ ] 
1 , 2 . 
ਸੱਚੀ ਖ਼ੁਸ਼ੀ ਦਾ ਸ੍ਰੋਤ ਕੌਣ ਹੈ ਅਤੇ ਰਾਜਾ ਦਾਊਦ ਨੇ ਇਸ ਗੱਲ ਵੱਲ ਧਿਆਨ ਕਿਸ ਤਰ੍ਹਾਂ ਖਿੱਚਿਆ ਸੀ ? 
3 , 4 . 
ਜ਼ਬੂਰਾਂ ਦੀ ਪੋਥੀ 37 : 1 ਵਿਚ ਦਾਊਦ ਨੇ ਕਿਹੜੀ ਸਲਾਹ ਦਿੱਤੀ ਸੀ ਅਤੇ ਇਹ ਸਾਡੇ ਜ਼ਮਾਨੇ ਲਈ ਢੁਕਵੀਂ ਕਿਉਂ ਹੈ ? 
ਅਸੀਂ ਕਿਉਂ ਕਹਿ ਸਕਦੇ ਹਾਂ ਕਿ ਦੁਸ਼ਟ ਲੋਕ ਘਾਹ ਵਰਗੇ ਹਨ ? 
ਅਸੀਂ ਜ਼ਬੂਰ 37 ਦੀਆਂ ਪਹਿਲੀਆਂ ਦੋ ਆਇਤਾਂ ਤੋਂ ਕਿਹੜਾ ਸਬਕ ਸਿੱਖਦੇ ਹਾਂ ? 
ਸਾਨੂੰ ਯਹੋਵਾਹ ਤੇ ਇਤਬਾਰ ਕਰਨ ਦੀ ਕਿਉਂ ਜ਼ਰੂਰਤ ਹੈ ? 
ਪ੍ਰਚਾਰ ਦਾ ਕੰਮ ਸਾਡੀ ਕਿਵੇਂ ਮਦਦ ਕਰਦਾ ਹੈ ਕਿ ਅਸੀਂ ਦੁਸ਼ਟਾਂ ਦੀ ਖ਼ੁਸ਼ਹਾਲੀ ਦੇਖ ਕੇ ਪਰੇਸ਼ਾਨ ਨਾ ਹੋਈਏ ? 
ਦਾਊਦ ਦਾ ਕੀ ਮਤਲਬ ਸੀ ਜਦ ਉਸ ਨੇ ਕਿਹਾ : “ ਦੇਸ ਵਿੱਚ ਵੱਸ ” ? 
ਜਦ ਅਸੀਂ “ ਸੱਚਿਆਈ ” ਜਾਂ ਵਫ਼ਾਦਾਰੀ ਨਾਲ ਚੱਲਦੇ ਹਾਂ , ਤਾਂ ਇਸ ਦਾ ਨਤੀਜਾ ਕੀ ਨਿਕਲਦਾ ਹੈ ? 
11 , 12 . 
( ੳ ) ਅਸੀਂ ਯਹੋਵਾਹ ਉੱਤੇ ਨਿਹਾਲ ਕਿਵੇਂ ਰਹਿ ਸਕਦੇ ਹਾਂ ? 
( ਅ ) ਿ ਨੱਜੀ ਅਧਿਐਨ ਦੇ ਸੰਬੰਧ ਵਿਚ ਤੁਸੀਂ ਕਿਹੜਾ ਟੀਚਾ ਰੱਖ ਸਕਦੇ ਹੋ ਤੇ ਇਸ ਦਾ ਨਤੀਜਾ ਕੀ ਨਿਕਲ ਸਕਦਾ ਹੈ ? 
ਹਾਲ ਹੀ ਦੇ ਸਾਲਾਂ ਵਿਚ ਕਈ ਦੇਸ਼ਾਂ ਵਿਚ ਪ੍ਰਚਾਰ ਦੇ ਕੰਮ ਵਿਚ ਕਿਹੜਾ ਵਾਧਾ ਹੋਇਆ ਹੈ ? 
ਸਾਡੇ ਕੋਲ ਕਿਹੜਾ ਸਬੂਤ ਹੈ ਕਿ ਅਸੀਂ ਯਹੋਵਾਹ ਤੇ ਭਰੋਸਾ ਰੱਖ ਸਕਦੇ ਹਾਂ ? 
ਪਰਮੇਸ਼ੁਰ ਦੇ ਲੋਕਾਂ ਦੀ ਧਾਰਮਿਕਤਾ ਕਿਵੇਂ ਚਮਕਦੀ ਹੈ ? 
16 , 17 . 
ਜ਼ਬੂਰਾਂ ਦੀ ਪੋਥੀ 37 : 7 ਦੇ ਮੁਤਾਬਕ ਸਾਨੂੰ ਹੁਣ ਕੀ ਕਰਨਾ ਚਾਹੀਦਾ ਹੈ ਅਤੇ ਕਿਉਂ ? 
18 , 19 . 
ਜ਼ਬੂਰਾਂ ਦੀ ਪੋਥੀ 37 : 10 ਤੋਂ ਸਾਨੂੰ ਕਿਹੜਾ ਦਿਲਾਸਾ ਮਿਲਦਾ ਹੈ ? 
20 , 21 . 
( ੳ ) ਜ਼ਬੂਰਾਂ ਦੀ ਪੋਥੀ 37 : 11 ਵਿਚ “ ਅਧੀਨ ” ਲੋਕ ਕੌਣ ਹਨ ਅਤੇ ਉਨ੍ਹਾਂ ਨੂੰ ‘ ਬਹੁਤਾ ਸੁਖ ’ ਕਿੱਥੋਂ ਮਿਲਦਾ ਹੈ ? 
( ਅ ) ਜੇ ਅਸੀਂ ਮਹਾਨ ਦਾਊਦ ਦੀ ਨਕਲ ਕਰਾਂਗੇ , ਤਾਂ ਸਾਨੂੰ ਕਿਹੜੀਆਂ ਬਰਕਤਾਂ ਮਿਲਣਗੀਆਂ ? 
[ ਸਫ਼ੇ 9 ਉੱਤੇ ਤਸਵੀਰ ] 
ਮਸੀਹੀ ‘ ਬੁਰਿਆਂ ਦੇ ਕਾਰਨ ਕੁੜ੍ਹਦੇ ਨਹੀਂ ’ 
[ ਸਫ਼ੇ 10 ਉੱਤੇ ਤਸਵੀਰ ] 
“ ਯਹੋਵਾਹ ਉੱਤੇ ਭਰੋਸਾ ਰੱਖ ਅਤੇ ਭਲਿਆਈ ਕਰ ” 
[ ਸਫ਼ੇ 11 ਉੱਤੇ ਤਸਵੀਰ ] 
ਯਹੋਵਾਹ ਅਤੇ ਉਸ ਦੇ ਰਾਹਾਂ ਬਾਰੇ ਜ਼ਿਆਦਾ ਤੋਂ ਜ਼ਿਆਦਾ ਸਿੱਖ ਕੇ ਉਸ ਉੱਤੇ ਨਿਹਾਲ ਹੋਵੋ 
[ ਸਫ਼ੇ 12 ਉੱਤੇ ਤਸਵੀਰ ] 
“ ਅਧੀਨ ਧਰਤੀ ਦੇ ਵਾਰਸ ਹੋਣਗੇ ” 

ਨੌਜਵਾਨਾਂ ਲਈ 
ਪਤਰਸ ਨੇ ਯਿਸੂ ਦਾ ਇਨਕਾਰ ਕੀਤਾ 
ਹਿਦਾਇਤਾਂ : ਕਿਸੇ ਸ਼ਾਂਤ ਜਗ੍ਹਾ ਬੈਠ ਕੇ ਇਹ ਪ੍ਰਾਜੈਕਟ ਕਰੋ । 
ਹਵਾਲੇ ਪੜ੍ਹਦੇ ਵੇਲੇ ਕਲਪਨਾ ਕਰੋ ਕਿ ਤੁਸੀਂ ਵੀ ਉੱਥੇ ਹੋ । 
ਮਨ ਦੀਆਂ ਅੱਖਾਂ ਨਾਲ ਦੇਖੋ ਕਿ ਕੀ ਹੋ ਰਿਹਾ ਹੈ । 
ਆਵਾਜ਼ਾਂ ਸੁਣੋ । 
ਲੋਕਾਂ ਦੀਆਂ ਭਾਵਨਾਵਾਂ ਨੂੰ ਸਮਝਣ ਦੀ ਕੋਸ਼ਿਸ਼ ਕਰੋ । 
ਇਨ੍ਹਾਂ ਹਵਾਲਿਆਂ ਬਾਰੇ ਸੋਚੋ । — ਮੱਤੀ 26 : 31 - 35 , 69 - 75 ਪੜ੍ਹੋ । 
ਤੁਹਾਡੇ ਖ਼ਿਆਲ ਵਿਚ ਉਸ ਸਮੇਂ ਕਿੰਨੇ ਲੋਕ ਹਾਜ਼ਰ ਸਨ ? 
_______ 
ਕੀ ਪਤਰਸ ਨਾਲ ਗੱਲ ਕਰਨ ਵਾਲੇ ਲੋਕਾਂ ਦਾ ਰਵੱਈਆ ਦੋਸਤਾਨਾ ਸੀ ਜਾਂ ਗੁੱਸੇ ਭਰਿਆ ਸੀ ? 
ਜਾਂ ਕੀ ਉਹ ਐਵੇਂ ਹੀ ਸਮਾਂ ਲੰਘਾਉਣ ਲਈ ਉਸ ਨਾਲ ਗੱਲ ਕਰ ਰਹੇ ਸਨ ? 
_______ 
ਤੁਹਾਡੇ ਖ਼ਿਆਲ ਵਿਚ ਪਤਰਸ ਦੇ ਉੱਤੇ ਦੋਸ਼ ਲਾਏ ਜਾਣ ਸਮੇਂ ਉਹ ਕਿਵੇਂ ਮਹਿਸੂਸ ਕਰ ਰਿਹਾ ਸੀ ? 
_______ 
ਪਤਰਸ ਨੇ ਯਿਸੂ ਦਾ ਇਨਕਾਰ ਕਿਉਂ ਕੀਤਾ ਸੀ ? 
ਕੀ ਇਹ ਪਿਆਰ ਦੀ ਕਮੀ ਕਾਰਨ ਸੀ ਜਾਂ ਕਿਸੇ ਹੋਰ ਕਾਰਨ ਕਰਕੇ ? 
_______ 
ਹੋਰ ਰਿਸਰਚ ਕਰੋ । — ਲੂਕਾ 22 : 31 - 34 ; ਮੱਤੀ 26 : 55 - 58 ; ਯੂਹੰਨਾ 21 : 9 - 17 ਪੜ੍ਹੋ । 
ਤੁਹਾਨੂੰ ਕਿਉਂ ਲੱਗਦਾ ਹੈ ਕੀ ਪਤਰਸ ਨੇ ਆਪਣੇ ਉੱਤੇ ਜ਼ਿਆਦਾ ਭਰੋਸਾ ਰੱਖਣ ਕਾਰਨ ਗ਼ਲਤੀ ਕੀਤੀ ਸੀ ? 
_______ 
ਯਿਸੂ ਨੇ ਪਤਰਸ ਉੱਤੇ ਕਿਵੇਂ ਭਰੋਸਾ ਦਿਖਾਇਆ , ਭਾਵੇਂ ਉਹ ਜਾਣਦਾ ਸੀ ਕਿ ਪਤਰਸ ਇਕ ਵੱਡੀ ਗ਼ਲਤੀ ਕਰ ਬੈਠੇਗਾ ? 
_______ 
ਭਾਵੇਂ ਪਤਰਸ ਨੇ ਯਿਸੂ ਦਾ ਇਨਕਾਰ ਕੀਤਾ ਸੀ , ਪਰ ਉਸ ਨੇ ਹੋਰਨਾਂ ਚੇਲਿਆਂ ਨਾਲੋਂ ਜ਼ਿਆਦਾ ਦਲੇਰੀ ਕਿਵੇਂ ਦਿਖਾਈ ? 
_______ 
ਯਿਸੂ ਨੇ ਕਿਵੇਂ ਦਿਖਾਇਆ ਕਿ ਉਹ ਪਤਰਸ ਨੂੰ ਮਾਫ਼ ਕਰ ਚੁੱਕਾ ਸੀ ? 
_______ 
ਤੁਹਾਡੇ ਖ਼ਿਆਲ ਵਿਚ ਯਿਸੂ ਨੇ ਤਿੰਨ ਵਾਰ ਪਤਰਸ ਨੂੰ ਕਿਉਂ ਪੁੱਛਿਆ , “ ਕੀ ਤੂੰ ਮੈਨੂੰ ਪਿਆਰ ਕਰਦਾ ਹੈਂ ? ” 
_______ 
ਯਿਸੂ ਨਾਲ ਗੱਲ ਕਰਨ ਤੋਂ ਬਾਅਦ ਪਤਰਸ ਨੇ ਕਿਵੇਂ ਮਹਿਸੂਸ ਕੀਤਾ ਹੋਣਾ ਅਤੇ ਕਿਉਂ ? 
_______ 
_______ 
ਸਿੱਖੀਆਂ ਗੱਲਾਂ ਉੱਤੇ ਅਮਲ ਕਰੋ । 
ਲਿਖੋ ਕਿ ਤੁਸੀਂ ਹੇਠਾਂ ਦੱਸੀਆਂ ਗੱਲਾਂ ਬਾਰੇ ਕੀ ਸਿੱਖਿਆ : 
ਇਨਸਾਨ ਦਾ ਡਰ । 
_______ 
ਚੇਲਿਆਂ ਦੀਆਂ ਕਮਜ਼ੋਰੀਆਂ ਦੇ ਬਾਵਜੂਦ ਯਿਸੂ ਦੀ ਹਮਦਰਦੀ । 
_______ 
ਇਸ ਬਿਰਤਾਂਤ ਦਾ ਕਿਹੜਾ ਹਿੱਸਾ ਤੁਹਾਨੂੰ ਸਭ ਤੋਂ ਚੰਗਾ ਲੱਗਾ ਅਤੇ ਕਿਉਂ ? 
_______ 
_______ ( w08 1 / 1 ) 

3 ਜੀਵਨੀ ​ — ਸਮਝਦਾਰ ਇਨਸਾਨਾਂ ਨਾਲ ਚੱਲ ਕੇ ਮੈਨੂੰ ਫ਼ਾਇਦਾ ਹੋਇਆ 
8 ਉਨ੍ਹਾਂ ਦਾ ਆਦਰ ਕਰੋ ਜੋ ਇਸ ਦੇ ਹੱਕਦਾਰ ਹਨ 
ਮਸੀਹੀਆਂ ਨੂੰ ਦੂਜਿਆਂ ਦਾ ਆਦਰ ਕਰਨਾ ਚਾਹੀਦਾ ਹੈ । 
ਇਸ ਲੇਖ ਵਿਚ ਅਸੀਂ ਦੇਖਾਂਗੇ ਕਿ ਕੌਣ ਸਾਡੇ ਆਦਰ ਦੇ ਹੱਕਦਾਰ ਹਨ ਅਤੇ ਕਿਉਂ ? 
ਨਾਲੇ ਅਸੀਂ ਇਹ ਵੀ ਦੇਖਾਂਗੇ ਕਿ ਦੂਜਿਆਂ ਦਾ ਆਦਰ ਕਰਨ ਦੇ ਕੀ ਫ਼ਾਇਦੇ ਹੁੰਦੇ ਹਨ । 
13 ਨਿਹਚਾ ਰੱਖੋ — ਸਮਝਦਾਰੀ ਨਾਲ ਫ਼ੈਸਲੇ ਕਰੋ 
ਬਾਈਬਲ ਕਹਿੰਦੀ ਹੈ ਕਿ ਸਾਨੂੰ ਸਾਰਿਆਂ ਨੂੰ ਆਪਣੇ ਫ਼ੈਸਲੇ ਆਪ ਕਰਨੇ ਚਾਹੀਦੇ ਹਨ । 
ਸਹੀ ਫ਼ੈਸਲੇ ਕਰਨ ਵਿਚ ਕਿਹੜੀਆਂ ਗੱਲਾਂ ਸਾਡੀ ਮਦਦ ਕਰ ਸਕਦੀਆਂ ਹਨ ? 
ਕੀ ਸਾਨੂੰ ਕਦੀ - ਕਦੀ ਆਪਣੇ ਫ਼ੈਸਲੇ ਬਦਲਣੇ ਚਾਹੀਦੇ ਹਨ ? 
ਇਸ ਲੇਖ ਵਿਚ ਇਨ੍ਹਾਂ ਸਵਾਲਾਂ ਦੇ ਜਵਾਬ ਦਿੱਤੇ ਜਾਣਗੇ । 
18 ਪੂਰੇ ਦਿਲ ਨਾਲ ਯਹੋਵਾਹ ਦੀ ਸੇਵਾ ਕਰੋ 
23 ਕੀ ਤੁਸੀਂ ਲਿਖੀਆਂ ਗੱਲਾਂ ’ ਤੇ ਦਿਲੋਂ ਚੱਲਦੇ ਹੋ ? 
ਨਾਮੁਕੰਮਲ ਹੋਣ ਕਰਕੇ ਸਾਡੇ ਸਾਰਿਆਂ ਤੋਂ ਗ਼ਲਤੀਆਂ ਹੁੰਦੀਆਂ ਹਨ । 
ਪਰ ਕੀ ਇਸ ਦਾ ਇਹ ਮਤਲਬ ਹੈ ਕਿ ਅਸੀਂ ਯਹੋਵਾਹ ਨੂੰ ਖ਼ੁਸ਼ ਨਹੀਂ ਕਰ ਸਕਦੇ ? 
ਇਨ੍ਹਾਂ ਦੋ ਲੇਖਾਂ ਵਿਚ ਅਸੀਂ ਯਹੂਦਾਹ ਦੇ ਚਾਰ ਰਾਜਿਆਂ ਦੀਆਂ ਮਿਸਾਲਾਂ ’ ਤੇ ਗੌਰ ਕਰਾਂਗੇ ਜਿਨ੍ਹਾਂ ਨੇ ਗ਼ਲਤੀਆਂ ਕੀਤੀਆਂ । 
ਇਨ੍ਹਾਂ ਗ਼ਲਤੀਆਂ ਵਿੱਚੋਂ ਕੁਝ ਬਹੁਤ ਗੰਭੀਰ ਸਨ । 
ਪਰ ਯਹੋਵਾਹ ਜਾਣਦਾ ਸੀ ਕਿ ਉਹ ਰਾਜੇ ਪੂਰੇ ਦਿਲ ਨਾਲ ਉਸ ਦੀ ਸੇਵਾ ਕਰਦੇ ਸਨ । 
ਸਾਡੀਆਂ ਗ਼ਲਤੀਆਂ ਦੇ ਬਾਵਜੂਦ , ਕੀ ਯਹੋਵਾਹ ਸਾਡੇ ਬਾਰੇ ਵੀ ਇਹੀ ਸੋਚਦਾ ਹੈ ? 
28 ਦੋਸਤੀ — ਜਦੋਂ ਖ਼ਤਰੇ ਵਿਚ ਹੋਵੇ 
32 ਪੁਰਾਣੇ ਜ਼ਮਾਨੇ ਦੇ ਭਾਂਡੇ ਉੱਤੇ ਬਾਈਬਲ ਪਾਤਰ ਦਾ ਨਾਂ 

