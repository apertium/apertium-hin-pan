यहोवा का वचन जीवित है 
तीतुस , फिलेमोन और इब्रानियों को लिखी पत्रियों की झलकियाँ 
सामान्य युग 61 का समय है । 
प्रेरित पौलुस रोम में है और वह अभी - अभी अपनी पहली कैद से छूटा है । 
कुछ ही समय बाद , वह क्रेते द्वीप के लिए रवाना होता है । 
वहाँ पहुँचने पर वह देखता है कि मसीहियों को यहोवा के साथ अपना रिश्‍ता मज़बूत करने की ज़रूरत है । 
इसलिए उन्हें मदद देने के लिए वह तीतुस को वहीं रुक जाने को कहता है । 
बाद में पौलुस , तीतुस को एक पत्री लिखता है और उसे अपनी ज़िम्मेदारी निभाने की हिदायतें देता है । 
पौलुस एक और वजह से यह पत्री लिखता है और वह है , यह दिखाना कि तीतुस को जो ज़िम्मेदारी मिली है , वह उसी ने दी है । 
पौलुस शायद यह पत्री मकिदुनिया से लिखता है । 
सामान्य युग 61 में कैद से रिहा होने से कुछ समय पहले , पौलुस फिलेमोन को एक पत्री लिखता है । 
फिलेमोन एक मसीही भाई है , जो कुलुस्से में रहता है । 
इस पत्री में पौलुस फिलेमोन से एक दोस्त की तरह गुज़ारिश करता है । 
सामान्य युग 61 के आस - पास , पौलुस यहूदिया में रहनेवाले इब्रानी मसीहियों को भी एक पत्री लिखता है । 
उसमें वह बताता है कि मसीही धर्म किन मायनों में यूहदी व्यवस्था से श्रेष्ठ है । 
इन तीनों पत्रियों में हमारे लिए बहुत - सी अनमोल सलाहें दर्ज़ हैं । — इब्रा . 
4 : 12 . 
विश्‍वास में मज़बूत बने रहिए 
( तीतु . 
1 : 1 – 3 : 15 ) 
पौलुस पहले तीतुस को “ नगर नगर प्राचीनों को नियुक्‍त ” करने की हिदायत देता है । 
इसके बाद , वह उसे सलाह देता है : “ [ निरंकुश लोगों को ] कड़ाई से ताड़ना दिया कर कि वे विश्‍वास में पक्के हो जाएं । ” 
( NHT ) वह क्रेते द्वीप की सभी कलीसिया को चिताता है कि वे ‘ अभक्‍ति से मन फेरकर संयम से जीवन बिताएं । ’ — तीतु . 
1 : 5 , 10 - 13 ; 2 : 12 . 
पौलुस वहाँ के भाइयों को और भी सलाह देता है , ताकि वे विश्‍वास में मज़बूत बने रह सकें । 
वह तीतुस को यह निर्देशन देता है : “ मूर्खता के विवादों , और . . . 
उन झगड़ों से , जो व्यवस्था के विषय में हों बचा रह । ” — तीतु . 
3 : 9 . 
बाइबल सवालों के जवाब पाना : 
1 : 15 — यह कैसे हो सकता है कि ‘ शुद्ध लोगों के लिये सब वस्तुएँ शुद्ध , पर अशुद्ध और अविश्‍वासियों के लिये ’ अशुद्ध हैं ? 
इसका जवाब पाने के लिए हमें सबसे पहले यह जानना होगा कि “ सब वस्तु ” से पौलुस का क्या मतलब था । 
पौलुस उन मामलों की बात नहीं कर रहा था , जिन्हें परमेश्‍वर के लिखित वचन में सीधे तौर पर गलत ठहराया गया है । 
इसके बजाय , वह ऐसे मामलों की बात कर रहा था , जिनमें एक मसीही अपने विवेक के मुताबिक फैसला ले सकता है । 
जिस व्यक्‍ति की सोच परमेश्‍वर के स्तरों के मुताबिक ढली होती है , उसके लिए ऐसी बातें शुद्ध होती हैं । 
दूसरी तरफ , जिस व्यक्‍ति की सोच और विवेक भ्रष्ट होता है , उसके लिए यही बातें अशुद्ध होती हैं । 
* 
3 : 5 — अभिषिक्‍त मसीहियों का ‘ स्नान से उद्धार किए जाने ’ और ‘ पवित्र शक्‍ति के ज़रिए नए बनाए जाने ’ ( NW ) का क्या मतलब है ? 
अभिषिक्‍त मसीहियों का ‘ स्नान से उद्धार किए जाने ’ का मतलब है कि परमेश्‍वर ने उन्हें यीशु के लहू , यानी उसके छुड़ौती बलिदान के आधार पर शुद्ध किया है । 
उन्हें ‘ पवित्र शक्‍ति के ज़रिए भी नया बनाया ’ जाता है , क्योंकि वे पवित्र शक्‍ति से जन्मे परमेश्‍वर के पुत्रों के नाते “ नई सृष्टि ” बन जाते हैं । — 2 कुरि . 
5 : 17 . 
हमारे लिए सबक : 
1 : 10 - 13 ; 2 : 15 . 
मसीही अध्यक्षों को कलीसिया में होनेवाली गलतियों को हिम्मत के साथ सुधारना चाहिए । 
2 : 3 - 5 . 
पहली सदी की उम्रदराज़ मसीही स्त्रियों की तरह , आज की प्रौढ़ मसीही बहनों को चाहिए कि उनका “ चाल चलन पवित्र लोगों सा हो , दोष लगानेवाली और पियक्कड़ नहीं ; पर अच्छी बातें सिखानेवाली हों । ” 
तभी वे कलीसिया की “ जवान स्त्रियों ” को अलग - से असरदार तरीके से सिखा पाएँगी । 
3 : 8 , 14 . 
“ भले - भले कामों में लगे रहने का ध्यान ” रखना , ‘ भला और लाभदायक है । ’ 
क्योंकि इससे हमें और भी बढ़िया ढंग से परमेश्‍वर की सेवा करने में मदद मिलती है । 
साथ ही , हम इस दुष्ट संसार से भी दूर रह पाते हैं । 
“ प्रेम से ” बिनती कीजिए 
( फिले . 
1 - 25 ) 
फिलेमोन ने “ प्रेम और विश्‍वास ” के मामले में जो अच्छी मिसाल कायम की है , उसके काफी चर्चे हैं । 
उसके साथ संगति करके कई संगी मसीहियों को ताज़गी मिलती है । 
फिलेमोन के बारे में यह सुनकर पौलुस को “ बहुत आनन्द और शान्ति मिली ” है । — फिले . 
4 , 5 , 7 . 
उनेसिमुस का मामला काफी नाज़ुक है । 
फिर भी पौलुस उस मामले को जिस तरह निपटाता है , उससे वह सभी अध्यक्षों के लिए एक अच्छी मिसाल कायम करता है । 
वह चाहता तो फिलेमोन पर हुक्म चला सकता था कि उसे क्या करना चाहिए और क्या नहीं । 
मगर वह ऐसा नहीं करता । 
इसके बजाय , वह “ प्रेम से ” बिनती करता है । 
वह फिलेमोन से कहता है : “ मैं तेरे आज्ञाकारी होने का भरोसा रखकर , तुझे लिखता हूं और यह जानता हूं , कि जो कुछ मैं कहता हूं , तू उस से कहीं बढ़कर करेगा । ” — फिले . 
8 , 9 , 21 . 
बाइबल सवालों के जवाब पाना : 
10 , 11 , 18 — उनेसिमुस जो पहले “ कुछ काम का न था , ” अब कैसे “ बड़े काम का ” हो गया ? 
उनेसिमुस एक ऐसा गुलाम था , जो अपने मालिक फिलेमोन की बात नहीं मानता था । 
वह कुलुस्से में फिलेमोन के घर से भागकर रोम चला गया । 
हो सकता है उसने अपने मालिक के पैसे भी चुराए हों , ताकि वह 1,400 किलोमीटर के लंबे सफर का खर्चा उठा सके । 
सचमुच , वह फिलेमोन के लिए किसी काम का न था । 
लेकिन रोम में , पौलुस ने उनेसिमुस को एक मसीही बनने में मदद दी । 
इसलिए उनेसिमुस , जो पहले “ कुछ काम का न था , ” अब मसीही बनने के बाद “ बड़े काम का ” हो गया । 
15 , 16 — पौलुस ने फिलेमोन से यह क्यों नहीं कहा कि वह अपने गुलाम उनेसिमुस को आज़ाद कर दे ? 
पौलुस अपना पूरा ध्यान अपने काम पर लगाना चाहता था । 
और उसका काम था , ‘ परमेश्‍वर के राज्य का प्रचार करना और प्रभु यीशु मसीह की बातें सिखाना । ’ 
इसलिए उसने खुद को सामाजिक समस्याओं में नहीं उलझाया , जैसे गुलामी बंद करो । — प्रेरि . 
28 : 31 . 
हमारे लिए सबक : 
फिलेमोन ने मसीही सभाओं के लिए अपने घर का दरवाज़ा खोल दिया था । 
यह दिखाता है कि प्रचार की सभाओं के लिए अपना घर देना , कितने सम्मान की बात है । — रोमि . 
16 : 5 ; कुलु . 
4 : 15 . 
4 - 7 . 
जो भाई - बहन विश्‍वास और प्यार दिखाने में अच्छी मिसाल रखते हैं , हमें उनकी तारीफ करने में पहल करनी चाहिए । 
15 , 16 . 
ज़िंदगी में चाहे कितनी भी मुश्‍किलें क्यों न आएँ , हमें हद - से - ज़्यादा चिंता नहीं करनी चाहिए । 
ऐसा करने का अच्छा नतीजा निकल सकता है , ठीक जैसे उनेसिमुस के साथ हुआ था । 
पौलुस को फिलेमोन से उम्मीद थी कि वह उनेसिमुस को माफ कर देगा । 
उसी तरह , हमसे उम्मीद की जाती है कि हम अपने उन भाई - बहनों को माफ कर दें , जिन्होंने शायद हमारा दिल दुखाया हो । — मत्ती 6 : 14 . 
‘ सिद्धता की ओर बढ़ते जाओ ’ 
( इब्रा . 
1 : 1 – 13 : 25 ) 
पौलुस बताता है कि यीशु के बलिदान पर विश्‍वास ज़ाहिर करना , व्यवस्था के काम करने से बढ़कर है । 
इस बात को पुख्ता करने के लिए , वह मसीही धर्म की शुरूआत करनेवाले यीशु की , उसके याजकपद की , उसके बलिदान की और नयी वाचा की श्रेष्ठता पर ज़ोर देता है । 
इस ज्ञान से इब्रानी मसीहियों को ज़रूर यहूदियों के हाथों ज़ुल्म सहने में मदद मिली होगी । 
पौलुस अपने इब्रानी भाई - बहनों को उकसाता है कि वे ‘ सिद्धता की ओर बढ़ते जाएं । ’ — इब्रा 6 : 1 . 
एक मसीही के लिए विश्‍वास क्या मायने रखता है ? 
पौलुस लिखता है : “ विश्‍वास बिना [ परमेश्‍वर को ] प्रसन्‍न करना अनहोना है । ” 
वह इब्रानी मसीहियों को उभारता है : “ आओ . . . 
वह दौड़ जिस में हमें दौड़ना है , धीरज से ” और विश्‍वास के साथ “ दौड़ें । ” — इब्रा . 
11 : 6 ; 12 : 1 . 
बाइबल सवालों के जवाब पाना : 
2 : 14 , 15 ( NW ) — शैतान के पास “ मार डालने का ज़रिया है । ” 
क्या इसका मतलब यह है कि वह जिस किसी को चाहे , उसे वक्‍त से पहले मार सकता है ? 
जी नहीं , इसका मतलब यह नहीं है । 
फिर भी , देखा जाए तो शैतान ने अदन के बाग में जो झूठ बोला था , उससे मौत की शुरूआत ज़रूर हुई । 
क्योंकि शैतान के झूठ में आकर ही आदम ने पाप किया और यह पाप और मौत उसने अपनी संतानों को विरासत में दिए । 
इसके अलावा , धरती पर शैतान के हिमायतियों ने परमेश्‍वर के कई सेवकों को इतना तड़पाया कि उनकी जान ही निकल गयी । 
उनमें से एक है , यीशु मसीह । 
लेकिन इसका यह मतलब नहीं कि शैतान की ताकत की कोई सीमा नहीं और वह जिसे चाहे उसे मार सकता है । 
अगर ऐसा होता , तो वह कब का यहोवा के सभी उपासकों का नामो - निशान मिटा चुका होता । 
यहोवा अपने लोगों की एक समूह के तौर पर हिफाज़त करता है और शैतान को उन्हें नाश करने नहीं देता । 
लेकिन अगर परमेश्‍वर हममें से कुछ को शैतान के हाथों मरने भी दे , फिर भी हम पूरा यकीन रख सकते हैं कि परमेश्‍वर हमारे सारे नुकसान की भरपाई करेगा । 
4 : 9 - 11 — हम ‘ परमेश्‍वर के विश्राम में ’ कैसे “ प्रवेश ” करते हैं ? 
सृष्टि के छः दिन पूरे होने के बाद परमेश्‍वर विश्राम करने लगा , यानी उसने पृथ्वी से जुड़े सृष्टि के कामों को करना बंद कर दिया । 
उसे पूरा भरोसा था कि धरती और इंसान से जुड़ा उसका मकसद ज़रूर पूरा होगा । 
“ उस विश्राम में प्रवेश ” करने के लिए हमें ऐसे कामों से दूर रहने की ज़रूरत है , जो हमें सही लगते हैं । 
साथ ही , हमारे उद्धार के लिए यहोवा ने जो इंतज़ाम किया है , हमें उसको कबूल करना चाहिए । 
जब हम अपनी स्वार्थी इच्छाओं को पूरा करने में लगे रहने के बजाय , यहोवा पर अपना विश्‍वास ज़ाहिर करते हैं और उसके बेटे की आज्ञाओं पर चलते हैं , तब हम ताज़गी महसूस करते हैं । 
साथ ही , हमें ऐसी आशीषें मिलती हैं , जिनसे हमें बड़ा सुकून मिलता है । — मत्ती 11 : 28 - 30 . 
9 : 16 — नयी वाचा को ‘ बान्धनेवाला ’ कौन है ? 
नयी वाचा का बनानेवाला यहोवा है , जबकि उसे ‘ बान्धनेवाला ’ यीशु है । 
यानी , इस वाचा का मध्यस्थ यीशु है और उसकी मौत से इसे जायज़ ठहराया गया है । — लूका 22 : 20 ; इब्रा . 
9 : 15 . 
11 : 10 , 13 - 16 — इब्राहीम किस “ नगर ” की बाट जोह रहा था ? 
यह कोई सचमुच का नगर नहीं था , बल्कि एक लाक्षणिक नगर था । 
बाइबल में इसे “ स्वर्गीय यरूशलेम ” कहा गया है , जो यीशु मसीह और उसके 1,44,000 साथी राजाओं से मिलकर बना है । 
इन साथी राजाओं को उनकी स्वर्गीय महिमा में ‘ पवित्र नगर , नया यरूशलेम ’ भी कहा गया है । 
इन बातों से ज़ाहिर होता है कि इब्राहीम , परमेश्‍वर के राज्य की हुकूमत में जीवन पाने की बाट जोह रहा था । 
12 : 2 — यीशु ने ‘ जिस आनन्द के लिये क्रूस का दुख सहा , ’ वह क्या था ? 
उसकी सेवा से कितना कुछ हासिल होता , उसे देखने का आनंद । 
जैसे , यहोवा का नाम पवित्र किया जाता , उसकी हुकूमत बुलंद होती और यीशु के छुड़ौती बलिदान के ज़रिए इंसानों को मौत से छुटकारा मिलता । 
इसके अलावा यीशु , परमेश्‍वर से मिलनेवाले इनाम पर नज़र लगाए हुए था । 
वह इनाम था , राजा बनकर हुकूमत करना और महायाजक की हैसियत से सेवा करके इंसानों को फायदा पहुँचाना । 
13 : 20 — नयी वाचा को “ सनातन ” क्यों कहा गया है ? 
इसकी तीन वजह हैं : ( 1 ) इसकी जगह कोई दूसरी वाचा नहीं लेगी ; ( 2 ) इससे जो नतीजे निकलेंगे , वे हमेशा के लिए रहेंगे ; और ( 3 ) इससे ‘ अन्य भेड़ों ’ को हरमगिदोन के बाद भी फायदे मिलते रहेंगे । — यूह . 
10 : 16 , NW . 
हमारे लिए सबक : 
5 : 14 . 
हमें परमेश्‍वर के वचन , बाइबल का मन लगाकर अध्ययन करना चाहिए । 
साथ ही , हम जो सीखते हैं , उसे अपनी ज़िंदगी में लागू करना चाहिए । 
यही एक तरीका है , जिससे हमारी ‘ ज्ञानेन्द्रियाँ अभ्यास करते करते , भले बुरे में भेद करने के लिये पक्की ’ हो सकती हैं । — 1 कुरि . 
2 : 10 . 
6 : 17 - 19 . 
अगर हम परमेश्‍वर की प्रतिज्ञा और शपथ पर पक्की आशा रखें , तो हम सच्चाई की राह से कभी नहीं भटकेंगे । 
12 : 3 , 4 . 
छोटी - मोटी परीक्षाओं या विरोध का सामना करते वक्‍त , हमें ‘ निराश होकर हियाव नहीं छोड़ना ’ चाहिए । 
इसके बजाय , हमें प्रौढ़ता की ओर बढ़ना चाहिए और परीक्षाओं में धीरज धरना सीखना चाहिए । 
हमें ठान लेना चाहिए कि हम ‘ लोहू बहाने ’ की हद तक , यानी मरते दम तक धीरज धरे रहेंगे । — इब्रा . 
10 : 36 - 39 . 
12 : 13 - 15 . 
“ कड़वी जड़ ” का मतलब है , कलीसिया के वे लोग जो यहोवा के काम करने के तरीके में नुक्स निकालते हैं । 
हमें ऐसे लोगों के बहकावे में आकर ‘ अपने पांवों के लिये सीधे मार्ग बनाना ’ बंद नहीं करना चाहिए । 
12 : 26 - 28 . 
परमेश्‍वर के नहीं , बल्कि दूसरे के हाथों से “ सृजी हुई वस्तुएं , ” यानी दुनिया की मौजूदा व्यवस्था , यहाँ तक कि दुष्ट “ आकाश ” को भी इस कदर हिलाया जाएगा कि उनका वजूद ही मिट जाएगा । 
जब यह होगा तब जो ‘ वस्तुएँ नहीं हिलाई जाएँगी , ’ यानी परमेश्‍वर का राज्य और उसके हिमायती , वे बच जाएँगे । 
इसलिए यह कितना ज़रूरी है कि हम पूरे जोश के साथ इस राज्य का ऐलान करें और उसके सिद्धांतों पर चलें ! 
13 : 7 , 17 . 
अगर हम अपनी कलीसिया के अध्यक्षों की आज्ञा मानें और उनके अधीन रहें , तो हम उन्हें पूरा - पूरा सहयोग दे पाएँगे । 
[ फुटनोट ] 
1 नवंबर , 2007 की प्रहरीदुर्ग के पेज 12 - 13 देखिए । 

विषय - सूची 
15 दिसंबर , 2011 
अध्ययन संस्करण 
इन हफ्तों के अध्ययन लेख : 
30 जनवरी , 2012 – 5 फरवरी , 2012 
उसके अच्छे और बुरे उदाहरण से सीखिए 
पेज 8 
गीत : 29 , 22 
6 - 12 फरवरी , 2012 
परमेश्‍वर की पवित्र शक्‍ति के मार्गदर्शन में क्यों चलें ? 
पेज 13 
गीत : 38 , 18 
13 - 19 फरवरी , 2012 
पुराने ज़माने के वफादार सेवक परमेश्‍वर की पवित्र शक्‍ति के मार्गदर्शन में चले 
पेज 18 
गीत : 54 , 51 
20 - 26 फरवरी , 2012 
पहली सदी में और आज पवित्र शक्‍ति के मार्गदर्शन में चलना 
पेज 22 
गीत : 11 , 31 
अध्ययन लेखों का मकसद 
अध्ययन लेख 1 पेज 8 - 12 
बाइबल में जिन लोगों के बारे में बताया गया है उनमें से कुछ हमारे लिए एक अच्छी मिसाल रखते हैं , मगर साथ ही उनकी ज़िंदगी से हमें एक चेतावनी भी मिलती है । 
इस लेख में हम सुलैमान की ज़िंदगी के इन दोनों पहलुओं की जाँच करेंगे । 
हम उसके उदाहरण से ऐसा क्या सीख सकते हैं जो मसीही ज़िंदगी में हमारी मदद करेगी । 
अध्ययन लेख 2 पेज 13 - 17 
एक शक्‍ति है जो इस दुष्ट दुनिया में हमारा मार्गदर्शन कर सकती है । 
यह शक्‍ति क्या है , हमें उसके मार्गदर्शन में क्यों चलना चाहिए और हम उसके मार्गदर्शन का पूरा - पूरा फायदा कैसे उठा सकते हैं ? 
अध्ययन लेख 3 , 4 पेज 18 - 26 
पुराने ज़माने में परमेश्‍वर के कई सेवकों को पवित्र शक्‍ति दी गयी थी । 
पवित्र शक्‍ति ने उन पर कैसे काम किया ? 
यहोवा ने जिस तरह उनका मार्गदर्शन किया उससे हमें अपनी सेवा करने के लिए काफी हिम्मत मिल सकती है । 
इस अंक में ये लेख भी हैं 
3 फेरबदल करने से हमें आशीषें मिली हैं 
27 बीमारी आपकी खुशी छीनने न पाए ! 
31 क्या आप जानते थे ? 
31 क्या आपको याद है ? 
32 2011 प्रहरीदुर्ग की विषय - सूची 

यहोवा पर भरोसा रखिए , जो “ हर तरह का दिलासा देनेवाला परमेश्‍वर है ” 
“ हमारे प्रभु यीशु मसीह का परमेश्‍वर और पिता धन्य हो । 
वह कोमल दया का पिता है और हर तरह का दिलासा देनेवाला परमेश्‍वर है । ” — 2 कुरिं . 
1 : 3 . 
चाहे हम उम्र के किसी भी पड़ाव में हों , हमें किस चीज़ की ज़रूरत महसूस होती है ? 
जब एक नन्हीं - सी जान इस दुनिया में आती है , तभी से उसे प्यार और दिलासे की ज़रूरत पड़ती है । 
एक बच्चा रो - रोकर अपनी इस ज़रूरत का एहसास दिलाता है । 
शायद वह भूखा हो या चाहता हो कि कोई उसे गोद में ले ले । 
दिलासे की ज़रूरत हम सबको महसूस होती है , फिर चाहे हम उम्र के किसी भी पड़ाव में हों । 
खासकर ऐसे दौर में जब हम दुख - तकलीफों का सामना करते हैं । 
जो यहोवा पर भरोसा रखते हैं , उन्हें वह क्या यकीन दिलाता है ? 
हमें कुछ हद तक परिवार के सदस्यों और दोस्तों से दिलासा मिल सकता है । 
मगर कई बार हमें ऐसी मुश्‍किलों का सामना करना पड़ता है जिसका हल इंसान के बस के बाहर होता है । 
लेकिन परमेश्‍वर हमें किसी भी तरह की मुसीबत में दिलासा दे सकता है । 
उसका वचन हमें यकीन दिलाता है : ‘ जितने यहोवा को पुकारते हैं , उन सभों के वह निकट रहता है , और उनकी दोहाई सुनता है । ’ 
जी हाँ , “ यहोवा की आंखें धर्मियों पर लगी रहती हैं , और उसके कान भी उनकी दोहाई की ओर लगे रहते हैं । ” 
अगर हम चाहते हैं कि परमेश्‍वर हमारा सहारा बने और हमें दिलासा दे , तो ज़रूरी है कि हम उस पर भरोसा रखें । 
भजनहार दाविद ने इस बात को पुख्ता करते हुए लिखा : “ यहोवा पिसे हुओं के लिये ऊंचा गढ़ ठहरेगा , वह संकट के समय के लिये भी ऊंचा गढ़ ठहरेगा । 
और तेरे नाम के जाननेवाले तुझ पर भरोसा रखेंगे , क्योंकि हे यहोवा तू ने अपने खोजियों को त्याग नहीं दिया । ” — भज . 
9 : 9 , 10 . 
यहोवा अपने लोगों से कितना प्यार करता है , यह समझाने के लिए यीशु ने क्या मिसाल दी ? 
जो यहोवा की उपासना करते हैं , वह उसकी नज़रों में अनमोल हैं । 
इस बारे में यीशु ने कहा : “ क्या दो पैसे में पाँच चिड़ियाँ नहीं बिकतीं ? 
फिर भी , उनमें से एक भी ऐसी नहीं जिसे परमेश्‍वर भुला दे । 
मगर तुम्हारे सिर के सारे बाल तक गिने हुए हैं । 
इसलिए मत डरो , तुम बहुत - सी चिड़ियों से कहीं अनमोल हो । ” 
भविष्यवक्‍ता यिर्मयाह के ज़रिए यहोवा ने अपने लोगों से कहा : “ मैं तुझ से सदा प्रेम रखता आया हूं ; इस कारण मैं ने तुझ पर अपनी करुणा बनाए रखी है । ” — यिर्म . 
31 : 3 . 
हम यहोवा के वादों पर क्यों भरोसा रख सकते हैं ? 
यहोवा और उसके वादों पर भरोसा रखने से मुश्‍किल - से - मुश्‍किल हालात में भी हमें दिलासा मिल सकता है । 
यहोशू को इस बात का यकीन था । 
उसने कहा : “ जितनी भलाई की बातें हमारे परमेश्‍वर यहोवा ने हमारे विषय में कहीं उन में से एक भी बिना पूरी हुए नहीं रही ; वे सब की सब तुम पर घट गई हैं , उन में से एक भी बिना पूरी हुए नहीं रही । ” 
यहोशू की तरह हम भी यह यकीन रख सकते हैं कि यहोवा अपने सभी वादे ज़रूर पूरे करेगा । 
हो सकता है कुछ समय के लिए हम पर मुश्‍किलें हावी हो जाएँ , मगर हम यह भरोसा रख सकते हैं कि “ परमेश्‍वर विश्‍वासयोग्य है ” और वह अपने वफादार सेवकों को कभी नहीं छोड़ेगा । — 1 कुरिंथियों 10 : 13 पढ़िए । 
हम क्यों दूसरों को दिलासा दे पाते हैं ? 
प्रेषित पौलुस ने यहोवा को “ हर तरह का दिलासा देनेवाला परमेश्‍वर ” कहा । 
‘ दिलासा देने ’ का मतलब है किसी ऐसे इंसान को राहत पहुँचाना जो बहुत दुख झेल रहा हो या जो मुसीबतों के तूफान में घिरा हो । 
हम उसे सांत्वना देकर या उसका दर्द बाँटकर उसे दिलासा दे सकते हैं । 
( 2 कुरिंथियों 1 : 3 , 4 पढ़िए । ) 
परमेश्‍वर अपने वफादार सेवकों को दिलासा देने में कोई कसर नहीं छोड़ता और ऐसा करने के लिए वह कोई भी तरीका अपना सकता है । 
परमेश्‍वर हमें जो दिलासा देता है उसकी बदौलत हम भी ‘ किसी भी तरह का दुख झेलनेवालों को दिलासा दे पाते हैं । ’ 
वाकई यहोवा जिन तरीकों से दुखी लोगों को राहत पहुँचाता है उसकी तुलना किसी से नहीं की जा सकती ! 
मुश्‍किल हालात से जूझना 
ऐसे कुछ हालात क्या हैं जो हमें तकलीफ पहुँचा सकते हैं ? 
ज़िंदगी में कई ऐसे मौके आते हैं जब हम चाहते हैं कि कोई हमें दिलासा दे । 
जब हमारे किसी अज़ीज़ की मौत हो जाती है तब हम बहुत दुखी हो जाते हैं और अगर बिछड़नेवाला हमारा प्यारा जीवन - साथी या हमारा बच्चा हो तब तो हमें दिलासे की और भी ज़रूरत महसूस होती है । 
जब हमारे साथ अन्याय या भेद - भाव होता है या जब हमें बीमारी , बुढ़ापा , गरीबी जैसी समस्याओं का सामना करना पड़ता है तब भी हमें दिलासे की ज़रूरत पड़ती है । 
इसके अलावा , बिखरती शादीशुदा ज़िंदगी या दुनिया के बिगड़ते हालात की वजह से भी एक इंसान को सुकून की ज़रूरत महसूस हो सकती है । 
( क ) मुश्‍किल हालात में हमें किस चीज़ की ज़रूरत होती है ? 
( ख ) “ टूटे और पिसे हुए ” दिल को राहत पहुँचाने के लिए यहोवा क्या कर सकता है ? 
शायद दुख - तकलीफें हमारे दिल , दिमाग और भावनाओं को झकझोर कर रख दें । 
इनका बुरा असर हमारी सेहत और विश्‍वास पर भी हो सकता है , इसलिए हमें राहत की ज़रूरत पड़ती है । 
चलिए पहले दिल की बात लेते हैं । 
बुरे हालात का हमारे दिल पर इस कदर असर हो सकता है कि वह शायद बुरी तरह ‘ टूट या पिस ’ जाए । 
यहोवा ऐसे हालात में भी सांत्वना देकर “ खेदित मनवालों को चंगा करता है , और उनके शोक पर मरहम - पट्टी बान्धता है । ” 
अगर हम पूरे विश्‍वास के साथ उससे प्रार्थना करें और उसकी आज्ञाएँ मानें तो बुरे - से - बुरे दौर में भी परमेश्‍वर एक दुखी मन को सुकून दे सकता है । — 1 यूहन्‍ना 3 : 19 - 22 ; 5 : 14 , 15 पढ़िए । 
मानसिक तनाव झेलने में यहोवा कैसे हमारी मदद कर सकता है ? 
कई बार जीवन में ऐसी समस्याएँ आती हैं जब हमें काफी मानसिक तनाव झेलना पड़ता है , ऐसे में दिल के साथ - साथ हमारे दिमाग को भी सुकून की ज़रूरत होती है । 
हम अपने बल पर विश्‍वास की परीक्षाओं का सामना नहीं कर सकते । 
भजनहार ने लिखा : “ जब मेरे मन में बहुत सी चिन्ताएं होती हैं , तब हे यहोवा , तेरी दी हुई शान्ति से मुझ को सुख होता है । ” 
इसके अलावा पौलुस ने लिखा : “ किसी भी बात को लेकर चिंता मत करो , मगर हर बात में प्रार्थना और मिन्‍नतों और धन्यवाद के साथ अपनी बिनतियाँ परमेश्‍वर को बताते रहो । 
और परमेश्‍वर की वह शांति जो हमारी समझने की शक्‍ति से कहीं ऊपर है , मसीह यीशु के ज़रिए तुम्हारे दिल के साथ - साथ तुम्हारे दिमाग की सोचने - समझने की ताकत की हिफाज़त करेगी । ” 
बाइबल पढ़ने और उस पर मनन करने से हमारे दिमाग को काफी सुकून मिल सकता है । — 2 तीमु . 
3 : 15 - 17 . 
जब निराशा की भावनाएँ हम पर हावी हो जाती हैं , तब हमें किस बात से मदद मिल सकती है ? 
हो सकता है चिंताओं के बोझ से हम इस कदर दब जाएँ कि निराशा की भावनाएँ हम पर हावी हो जाएँ । 
शायद हमें लगे कि हम मंडली की ज़िम्मेदारियों या परमेश्‍वर से मिली दूसरी ज़िम्मेदारियों को निभाने के काबिल नहीं हैं । 
इस मामले में भी यहोवा हमें दिलासा दे सकता है और हमारी मदद कर सकता है । 
यहोशू की मिसाल लीजिए । 
जब उसे दुश्‍मन देशों पर चढ़ाई करने के लिए इसराएलियों का अगुवा बनने की ज़िम्मेदारी सौंपी गयी , तब मूसा ने इसराएलियों से कहा : “ दृढ़ और साहसी बनो । 
इन राष्ट्रों से डरो नहीं । 
क्यों ? 
क्योंकि यहोवा तुम्हारा परमेश्‍वर तुम्हारे साथ जा रहा है । 
वह तुम्हें न छोड़ेगा और न त्यागेगा । ” 
यहोवा की मदद से यहोशू परमेश्‍वर के लोगों को वादा किए हुए देश में ले जा सका और सभी दुश्‍मनों पर जीत हासिल कर सका । 
इससे पहले यहोवा ने मूसा को भी लाल समुद्र पार करने में इसी तरह मदद दी थी । — निर्ग . 
14 : 13 , 14 , 29 - 31 . 
अगर किसी परेशानी की वजह से हमारी सेहत पर असर हो रहा है , तब हम क्या कर सकते हैं ? 
तकलीफों का असर हमारी सेहत पर भी हो सकता है । 
बेशक पौष्टिक खाना , भरपूर आराम , कसरत और साफ - सफाई हमारे लिए फायदेमंद है । 
लेकिन बाइबल हमें जो आशा देती है उसका हमारी सेहत पर बढ़िया असर होता है । 
इसलिए जब हम किसी मुश्‍किल से गुज़र रहे हों , तब पौलुस के अनुभव और उसके इन दिलासा - भरे शब्दों को याद रखना अच्छा होगा : “ हम हर तरह से दबाए तो जाते हैं , मगर ना - उम्मीदी की हद तक नहीं , उलझन में तो होते हैं कि क्या करें , मगर यह नहीं कि सारे रास्ते बंद हो जाएँ । 
हम पर ज़ुल्म तो ढाए जाते हैं , मगर हम मँझधार में नहीं छोड़े जाते । 
हम गिराए तो जाते हैं , मगर नाश नहीं किए जाते । ” — 2 कुरिं . 
4 : 8 , 9 . 
अगर हमें लगता है कि हमारा विश्‍वास कमज़ोर हो रहा है , तो हमें क्या करना चाहिए ? 
कुछ परीक्षाएँ हमारे विश्‍वास को कमज़ोर कर सकती हैं । 
यहोवा ऐसे में भी हमारी मदद कर सकता है । 
उसका वचन हमें यकीन दिलाता है : “ यहोवा सब गिरते हुओं को संभालता है , और सब झुके हुओं को सीधा खड़ा करता है । ” 
अगर हमें लगता है कि हमारा विश्‍वास कमज़ोर हो रहा है , तो हमें प्राचीनों से मदद माँगनी चाहिए । 
हमेशा की ज़िंदगी पाने की आशा को हरदम मन में सँजोए रखने से हमें अपने विश्‍वास की परीक्षाओं को पार करने में मदद मिलेगी । — यूह . 
17 : 3 . 
परमेश्‍वर ने कैसे दिलासा दिया 
यहोवा ने किस तरह अब्राहम को दिलासा दिया ? 
परमेश्‍वर की प्रेरणा से भजनहार ने कहा : “ जो वचन [ यहोवा ] ने अपने दास को दिया है , उसे स्मरण कर , क्योंकि [ यहोवा ] ने मुझे आशा दी है । 
मेरे दुःख में मुझे शान्ति उसी से हुई है , क्योंकि तेरे वचन के द्वारा मैं ने जीवन पाया है । ” 
आज हमारे पास परमेश्‍वर का वचन लिखित रूप में है , जिसमें ऐसे कई वाकए दर्ज़ हैं जो दिखाते हैं कि परमेश्‍वर ने किस तरह अपने वफादार सेवकों को दिलासा दिया । 
मिसाल के लिए , जब कुलपिता अब्राहम को पता चला कि यहोवा सदोम और अमोरा का नाश करनेवाला है , तब वह बहुत परेशान हो गया । 
उसने परमेश्‍वर से पूछा : “ क्या तू सचमुच दुष्ट के संग धर्मी को भी नाश करेगा ? ” 
यहोवा ने अब्राहम को दिलासा देते हुए कहा कि अगर वहाँ सिर्फ 50 धर्मी लोग भी हों तो वह सदोम का नाश नहीं करेगा । 
लेकिन अब्राहम ने पाँच बार और यहोवा से सवाल किया : तब क्या अगर सिर्फ 45 धर्मी लोग हों ? 
और अगर सिर्फ 40 हों ? 
या 30 ? 
या 20 ? 
या अगर सिर्फ 10 लोग हों ? 
हर दफा , यहोवा ने सब्र दिखाते हुए अब्राहम को यकीन दिलाया कि अगर उतने भी हुए तो वह सदोम का नाश नहीं करेगा । 
हालाँकि वहाँ 10 धर्मी लोग भी न थे , यहोवा ने लूत और उसकी बेटियों की जान बख्श दी । — उत्प . 
18 : 22 - 32 ; 19 : 15 , 16 , 26 . 
हन्‍ना ने कैसे दिखाया कि उसे यहोवा पर भरोसा है ? 
एल्काना की पत्नी हन्‍ना की ख्वाहिश थी कि उसका एक बच्चा हो । 
पर वह बाँझ थी इसलिए बहुत दुखी रहती थी । 
उसने इस बारे में यहोवा से प्रार्थना की । 
लेकिन जब महायाजक एली ने उससे कहा : “ इस्राएल का परमेश्‍वर तुझे मन चाहा वर दे , ” तब उसे बहुत राहत मिली “ और उसका मुंह फिर उदास न रहा । ” 
हन्‍ना ने यहोवा पर भरोसा रखा और सब कुछ उसके हाथ में छोड़ दिया । 
वह यह तो नहीं जानती थी कि आगे क्या होगा , लेकिन अपना बोझ यहोवा पर डालकर उसके दिल को सुकून मिला । 
कुछ समय बाद , यहोवा ने उसकी प्रार्थना का जवाब दिया । 
वह गर्भवती हुई और उसने एक बच्चे को जन्म दिया जिसका नाम उसने शमूएल रखा । — 1 शमू . 
1 : 20 . 
दाविद को दिलासे की ज़रूरत क्यों पड़ी और उसने मदद के लिए किसे पुकारा ? 
इसराएल के राजा दाविद ने भी यहोवा से दिलासा पाया था । 
यहोवा “ की दृष्टि मन पर रहती है ” इसलिए जब उसने दाविद को इसराएल का राजा होने के लिए चुना , तब उसे पूरा यकीन था कि वह नेक है और उसे सच्ची उपासना से लगाव है । 
लेकिन आगे चलकर दाविद ने बतशेबा के साथ व्यभिचार किया और अपने पाप को छिपाने के लिए उसके पति को मरवा डाला । 
जब दाविद को यह एहसास हुआ कि उसने कितना गंभीर पाप किया है , तब उसने यहोवा से यह प्रार्थना की : “ अपनी बड़ी दया के अनुसार मेरे अपराधों को मिटा दे । 
मुझे भली भांति धोकर मेरा अधर्म दूर कर , और मेरा पाप छुड़ाकर मुझे शुद्ध कर ! 
मैं तो अपने अपराधों को जानता हूं , और मेरा पाप निरन्तर मेरी दृष्टि में रहता है । ” 
दाविद ने सच्चे दिल से पश्‍चाताप किया और यहोवा ने उसे माफ कर दिया । 
उसे अपने पाप के अंजाम से छुटकारा तो नहीं मिला लेकिन यहोवा की दया से उसे बहुत दिलासा मिला । — 2 शमू . 
12 : 9 - 12 . 
यीशु की मौत से पहले यहोवा ने उसे क्या मदद दी ? 
धरती पर रहते वक्‍त यीशु ने कई मुश्‍किलों का सामना किया । 
परमेश्‍वर ने उसे उन मुश्‍किलों से गुज़रने दिया जिससे उसके विश्‍वास की परीक्षा हुई । 
लेकिन इस दौरान उसने एक सिद्ध इंसान के तौर पर अपनी खराई टूटने नहीं दी बल्कि परमेश्‍वर पर अपना भरोसा बनाए रखा और उसकी हुकूमत बुलंद की । 
धोखे से पकड़वाए जाने और मौत की सज़ा सुनाए जाने से पहले उसने यह प्रार्थना की : “ जो मेरी मरज़ी है , वह नहीं बल्कि वही हो जो तेरी मरज़ी है । ” 
तब एक स्वर्गदूत प्रकट हुआ और उसने यीशु की हिम्मत बँधायी । 
इस तरह यहोवा ने यीशु को वह हिम्मत , दिलासा और सहारा दिया जिसकी उसे बेहद ज़रूरत थी । 
अपने विश्‍वास की खातिर अगर हमें मौत का सामना करना पड़े , तो उस वक्‍त यहोवा हमें कैसे दिलासा दे सकता है ? 
अपने विश्‍वास की खातिर अगर हमें भी मौत का सामना करना पड़े , तो यहोवा हमें वफादार बने रहने में ज़रूर मदद देगा । 
इसके अलावा , हमें यह जानकर भी दिलासा मिलता है कि मरे हुए दुबारा जी उठेंगे । 
हमें उस दिन का कितनी बेसब्री से इंतज़ार है , जब हमारे आखिरी दुश्‍मन , मौत को “ मिटा दिया जाएगा ” ! 
परमेश्‍वर के वफादार सेवक और दूसरे जन जो मौत की नींद सो रहे हैं , वे यहोवा की याददाश्‍त में हैं और यकीनन वह उन्हें नहीं भूलेगा । 
वह उन्हें ज़रूर दोबारा जीवन देगा । 
यहोवा के इस वादे पर भरोसा रखने से हमें दिलासा मिलता है और ज़ुल्मों के दौर में आशा मिलती है । 
जब हमारे किसी अज़ीज़ की मौत हो जाती है , तब यहोवा हमें कैसे दिलासा देता है ? 
हमें यह जानकर कितनी तसल्ली और दिलासा मिलता है कि हमारे जो अज़ीज़ मौत की नींद सो रहे हैं , उन्हें एक ऐसी खूबसूरत दुनिया में दोबारा जीवन दिया जाएगा , जहाँ दुख - तकलीफें नहीं होंगी ! 
इस दुष्ट व्यवस्था से बचकर निकलनेवाली यहोवा के सेवकों की “ बड़ी भीड़ ” को उनका स्वागत करने और उन्हें सिखाने का क्या ही बड़ा सम्मान मिलेगा ! — प्रका . 
7 : 9 , 10 . 
परमेश्‍वर की शाश्‍वत बाहें हमारा सहारा 
18 , 19 . 
जब परमेश्‍वर के सेवकों पर अत्याचार किए गए , तब उन्हें कैसे दिलासा मिला ? 
मूसा ने दिल को छू जानेवाले एक खूबसूरत गीत में इसराएलियों को यह यकीन दिलाया : “ शाश्‍वत परमेश्‍वर तेरा आश्रय है ; उसकी शाश्‍वत बाहें तेरा सहारा हैं । ” 
आगे चलकर भविष्यवक्‍ता शमूएल ने इसराएलियों को कहा : “ अब यहोवा के पीछे चलने से फिर मत मुड़ना ; परन्तु अपने सम्पूर्ण मन से उस की उपासना करना । . . . 
यहोवा तो अपने बड़े नाम के कारण अपनी प्रजा को न तजेगा । ” 
जब तक हम वफादारी से यहोवा की उपासना करते रहेंगे वह हमें नहीं छोड़ेगा । 
ज़रूरत के वक्‍त में वह हमेशा हमारा सहारा बनेगा । 
मुश्‍किलों से भरे इन आखिरी दिनों में परमेश्‍वर अपने लोगों को ज़रूरी मदद और दिलासा देता है । 
यहोवा की उपासना करने की वजह से हमारे भाई - बहनों पर सौ से भी ज़्यादा सालों से अत्याचार किए जा रहे हैं और उन्हें जेल में डाला जा रहा है । 
उनके अनुभव दिखाते हैं कि परीक्षाओं के दौर में यहोवा अपने सेवकों को दिलासा देता है । 
मिसाल के लिए , भूतपूर्व सोवियत संघ में हमारे एक भाई को अपने विश्‍वास की वजह से 23 साल की सज़ा सुनाई गयी । 
लेकिन इस दौरान उसकी हिम्मत बढ़ाने और दिलासा देने के लिए , भाई उस तक आध्यात्मिक भोजन पहुँचाते रहे । 
वह कहता है : “ इन मुश्‍किल सालों के दौरान मैंने यहोवा पर भरोसा रखना सीखा और उसने मुझे हिम्मत दी । ” — 1 पतरस 5 : 6 , 7 पढ़िए । 
हम क्यों यकीन रख सकते हैं कि यहोवा हमें नहीं छोड़ेगा ? 
आगे चलकर चाहे हमें किसी भी मुश्‍किल का सामना करना पड़े , हम भजनहार के ये दिलासा देनेवाले शब्द याद रख सकते हैं : “ यहोवा अपनी प्रजा को न तजेगा । ” 
हालाँकि हमें खुद दिलासे की ज़रूरत है , मगर इसके साथ - साथ हमें दूसरों को दिलासा देने का बड़ा सम्मान मिला है । 
जैसा कि हम अगले लेख में देखेंगे , हम ऐसे लोगों को दिलासा दे सकते हैं जो मुश्‍किलों से भरी इस दुनिया में दुख झेल रहे हैं । 
आप कैसे जवाब देंगे ? 
• ऐसे कुछ हालात कौन - से हैं , जिनसे हमें तकलीफ पहुँच सकती है ? 
• यहोवा कैसे अपने सेवकों को दिलासा देता है ? 
• अगर हमें मौत का सामना करना पड़े , तो क्या बात हमें दिलासा दे सकती है ? 
[ पेज 25 पर बक्स / तसवीरें ] 
कैसे निपटें उन तकलीफों से जो असर कर सकती हैं हमारे 
▪ दिल पर भज . 
147 : 3 ; 1 यूह . 
3 : 19 - 22 ; 5 : 14 , 15 
▪ दिमाग पर भज . 
94 : 19 ; फिलि . 
4 : 6 , 7 
▪ भावनाओं पर निर्ग . 
14 : 13 , 14 ; व्यव . 
31 : 6 
▪ सेहत पर 2 कुरिं . 
4 : 8 , 9 
▪ विश्‍वास पर भज . 
145 : 14 ; याकू . 
5 : 14 , 15 

अन्याय को कम करने के तरीके 
हमारा सृष्टिकर्ता चाहता है कि हम खुश रहें , हमें मन की शांति मिले और हम दूसरों की खुशी भी बढ़ाएँ । 
इसलिए वह हमसे कहता है कि हम ‘ न्याय से काम करें और कृपा से प्रीति रखें । ’ 
हम यह कैसे कर सकते हैं ? 
हमें अपने अंदर ऐसे गुण बढ़ाने की ज़रूरत है , जो हमें दूसरों के साथ न्याय से पेश आने में मदद देंगे । 
गौर कीजिए कि इस मामले में बाइबल कैसे हमारी मदद कर सकती है । 
लालच पर काबू पाना । 
लालच पर काबू पाने का सबसे अच्छा तरीका है प्यार बढ़ाना । 
लेकिन जज़बाती या रोमानी प्यार नहीं , बल्कि ऐसा प्यार जिसकी वजह से एक इंसान दूसरों की खातिर अपनी जान तक देने के लिए तैयार हो जाता है । 
पहला कुरिंथियों 13 : 4 , 5 कहता है कि इस तरह का “ प्यार . . . 
कृपा करनेवाला होता है ” और यह “ सिर्फ अपने फायदे की नहीं सोचता । ” 
इसके अलावा , यह प्यार अपने परिवार और दोस्तों तक ही सीमित नहीं होता । 
यीशु ने कहा था , “ अगर तुम उन्हीं से प्यार करो जो तुमसे प्यार करते हैं , तो तुम्हें इसका क्या इनाम मिलेगा ? ” 
क्योंकि जो लोग परमेश्‍वर को नहीं मानते , वे भी ऐसा करते हैं । — मत्ती 5 : 46 . 
भेदभाव को दूर करना । 
प्रेषितों 10 : 34 , 35 में लिखा है : “ परमेश्‍वर भेदभाव नहीं करता , मगर हर ऐसा इंसान जो उसका भय मानता है और नेक काम करता है , फिर चाहे वह किसी भी जाति का क्यों न हो , वह परमेश्‍वर को भाता है । ” 
परमेश्‍वर यह देखकर लोगों का उद्धार नहीं करता कि वे किस जाति के हैं , समाज में उनकी हैसियत क्या है , वे स्त्री हैं या पुरुष । 
उसकी नज़रों में “ न तो कोई यहूदी [ है ] न यूनानी , न कोई गुलाम न ही आज़ाद , न कोई पुरुष न ही कोई स्त्री । ” 
अगर हम परमेश्‍वर की मिसाल पर चलें , तो हम भेदभाव को अपने दिल से निकाल पाएँगे । 
डॉरथी के उदाहरण पर गौर कीजिए , जो अमरीका में रहती थी । 
जाति के नाम पर किए जानेवाले भेदभाव को देखकर डॉरथी के मन में इतना गुस्सा भर गया था कि वह एक क्रांतिकारी आंदोलन में शामिल हो गयी और उसने हथियार उठा लिए । 
उसका मकसद काले लोगों को गोरों के ज़ुल्म से छुटकारा दिलाना था । 
लेकिन उस दौरान वह यहोवा के साक्षियों की एक मसीही सभा में गयी । 
वहाँ काले और गोरे , दोनों तरह के साक्षियों ने गर्मजोशी से उसका स्वागत किया और यह बात उसके दिल को छू गयी । 
जल्द ही वह समझ गयी कि परमेश्‍वर ही लोगों को अंदर से बदल सकता है । 
जब उसने खासकर उन साक्षियों का सच्चा प्यार महसूस किया जो गोरे थे , तो “ उसका दिल इतना भर आया ” कि वह फूट - फूटकर रोने लगी । 
उसने कहा , कुछ दिन पहले तक “ इन्हीं लोगों को मैं अपने आंदोलन के चलते बिना किसी झिझक के जान से मार डालती । ” 
समाज - विरोधी रवैए पर काबू पाना । 
पहली सदी के कुछ लोग मसीही बनने से पहले पियक्कड़ , दूसरों का धन ऐंठनेवाले , मौज - मस्ती में डूबे रहनेवाले और गाली - गलौज करनेवाले थे । 
लेकिन परमेश्‍वर की मदद से वे इन बुरी आदतों को छोड़ पाए और अपने अंदर प्यार , कृपा और भलाई जैसे अच्छे गुण बढ़ा पाए । 
उनकी तरह , आज लाखों लोगों ने परमेश्‍वर की ओर फिरकर अपनी ज़िंदगी में बदलाव किए हैं । 
अज़रबाइजान में रहनेवाला फीरोदीन इसकी एक मिसाल है । 
फीरोदीन एक अनाथालय में पला - बढ़ा था , जहाँ वह अकसर दूसरे लड़कों के साथ लड़ाई करता था । 
बड़े होने पर वह कुश्‍ती सिखाने लगा । 
वह कहता है , “ मैं बदमिज़ाज़ , कठोर और हिंसक बन गया था । 
अगर खाने के समय मेरी पत्नी ज़ारा कुछ भी भूल जाती , यहाँ तक कि टूथपिक भी , तो मैं उसे पीट देता था । 
अगर राह चलते कोई उसकी तरफ मुड़कर देख लेता , तो उसका भी मैं बुरा हश्र कर देता था । ” 
एक दिन फीरोदीन ने जाना कि यीशु ने परमेश्‍वर से प्रार्थना की कि वह उन सैनिकों को माफ कर दे जिन्होंने उसे सूली पर चढ़ाया है । 
यह बात उसके दिल पर गहरा असर कर गयी । 
उसने सोचा , ‘ सिर्फ परमेश्‍वर का बेटा ही ऐसा कर सकता है । ’ 
उसके बाद से उसमें परमेश्‍वर के बारे में ज़्यादा सीखने की चाहत जगी । 
जब यहोवा के साक्षियों ने उससे कहा कि इस मामले में वे उसकी मदद कर सकते हैं , तो वह बाइबल अध्ययन करने के लिए फौरन राज़ी हो गया । 
जल्द ही , उसकी शख्सियत में सुधार होने लगा । 
वह अपनी पत्नी के साथ प्यार से पेश आने लगा और यह देखकर ज़ारा भी बाइबल का अध्ययन करने लगी । 
आज दोनों मिलकर सच्ची उपासना कर रहे हैं और उनकी ज़िंदगी में शांति है । 
यह सच है कि हम अपनी ज़िंदगी में जो बदलाव करते हैं , उससे धरती के हालात नहीं बदल जाएँगे । 
लेकिन परमेश्‍वर ने ठान लिया है कि वह एक ऐसी नयी दुनिया लाएगा जहाँ सबको न्याय मिलेगा । 
और उसके पास यह करने की शक्‍ति भी है । 
पिछले लेख की शुरूआत में 2 तीमुथियुस 3 : 1 - 4 का हवाला दिया गया था , जिसमें बताया गया है कि हमारे समय में किस तरह के लोग होंगे । 
यह भविष्यवाणी बाइबल की बाकी भविष्यवाणियों की तरह पूरी - की - पूरी सच साबित हुई है । 
इसलिए जब हम परमेश्‍वर के इस वादे पर भरोसा करते हैं कि वह सारे अन्याय को दूर कर देगा , तो यह बेवकूफी नहीं है । 
परमेश्‍वर वाकई अपना मकसद पूरा करेगा । 
कैसे ? 
( g12 - E 05 ) 
[ पेज 13 पर बक्स / तसवीर ] 
न्याय की तलाश 
अमरीका में रहनेवाली हाइडी बताती है , “ मैं जातिवाद , युद्ध , गरीबी और इस तरह के दूसरे अन्याय देखकर बहुत तड़प उठती थी । 
मैं कुछ करना चाहती थी । 
इसलिए मैंने नागरिक अधिकारों की रक्षा के लिए चलाए गए आंदोलन में भाग लिया और आगे चलकर एक राजनैतिक पार्टी में शामिल हो गयी । 
लेकिन इससे अन्याय कम नहीं हुआ । 
मुझे लगा कि और भी कुछ करने की ज़रूरत है । 
हिप्पी आंदोलन में मुझे कुछ उम्मीद नज़र आयी । 
लेकिन मेरी सारी उम्मीदों पर पानी फिर गया । 
मैंने देखा कि बहुत - से हिप्पी बदचलन ज़िंदगी जीने , ड्रग्स और गाने - बजाने में ज़्यादा दिलचस्पी रखते हैं , न कि व्यवस्था को बदलने में । 
इस एहसास ने मुझे गहरी निराशा में डाल दिया । 
फिर मेरी मुलाकात यहोवा की एक साक्षी से हुई । 
उसने मुझे बाइबल से दिखाया कि परमेश्‍वर कौन - से बदलाव लानेवाला है । 
उसने मुझे प्रकाशितवाक्य 21 : 3 , 4 जैसी कुछ आयतें दिखायीं , जहाँ बताया गया है कि परमेश्‍वर सबकी आँखों से आँसू पोंछ देगा , साथ ही मातम , रोना - बिलखना , दर्द नहीं रहेगा , जो अकसर अन्याय की वजह से होता है । 
यह सुनकर मैंने खुद से पूछा , ‘ क्या ये वादे सच हो सकते हैं ? ’ 
जब मैंने बाइबल से परमेश्‍वर की शक्‍ति और प्यार के बारे में सीखा और यहोवा के साक्षियों के बीच प्यार को महसूस किया , तो मेरे सारे शक दूर हो गए । 
अब मैं उस दिन की आस देख रही हूँ जब परमेश्‍वर अपने सारे वादे पूरे करेगा । ” 
[ पेज 12 पर तसवीर ] 
परमेश्‍वर के प्यार की मिसाल पर चलकर हम भेदभाव को दूर कर सकते हैं 
[ पेज 12 पर तसवीर ] 
फीरोदीन और उसकी पत्नी ज़ारा 

बाइज़ेन्टियम में चर्च और सरकार 
मसीहियत की शुरूआत करनेवाले , यीशु ने यह स्पष्ट बताया था कि उसके चेलों और परमेश्‍वर से दूर रहनेवाली मानवजाति के बीच कैसा साफ अंतर होना चाहिए । 
उसने अपने चेलों से कहा : “ यदि तुम संसार के होते , तो संसार अपनों से प्रीति रखता , परन्तु इस कारण कि तुम संसार के नहीं , बरन मैं ने तुम्हें संसार में से चुन लिया है इसी लिये संसार तुम से बैर रखता है । ” 
और अपने दिनों के शक्‍तिशाली साम्राज्य के एक शासक , पीलातुस को उसने साफ बताया : “ मेरा राज्य इस जगत का नहीं । ” — यूहन्‍ना 18 : 36 . 
शुरू के मसीहियों को “ पृथ्वी की छोर तक ” प्रचार करने की अपनी ज़िम्मेदारी निभाने के लिए ज़रूरी था कि वे दुनियावी मामलों की तरफ अपना ध्यान भटकने न दें । 
यीशु की तरह वे राजनीति में शरीक नहीं हुए । 
यह बिलकुल साफ देखा जा सकता था कि सच्चे मसीही , प्रशासन में किसी पदवी पर काम नहीं करते थे । 
लेकिन आगे चलकर हालात बदल गए । 
“ संसार के ” 
यीशु के सबसे आखिरी प्रेरित की मौत के कुछ समय बाद , मसीही धर्म के अगुवे खुद के बारे में और संसार के बारे में अपना नज़रिया बदलने लगे । 
वे एक ऐसे “ राज्य ” की कल्पना करने लगे जो न सिर्फ इस संसार में होता बल्कि इसका एक हिस्सा भी होता । 
बाइज़ेन्टीनी साम्राज्य में धर्म और राजनीति के बीच कैसे एक गहरा नाता जुड़ गया था , इस पर एक नज़र दौड़ाने से हम काफी कुछ सीख सकते हैं । 
बाइज़ेन्टीनी साम्राज्य , पूर्वी रोमी साम्राज्य है जिसकी राजधानी , बाइज़ेन्टियम ( अब इस्तानबुल ) थी । 
एक ऐसे समाज में जहाँ शुरू से ही धर्म एक अहम भूमिका निभा रहा था , बाइज़ेन्टीनी चर्च का काफी दबदबा रहा । 
इस चर्च का केंद्र बाइज़ेन्टियम था । 
चर्च के इतिहासकार , पॉनॉयोटीस क्रीस्टू ने एक बार कहा : “ बाइज़ेन्टीनी लोग मानते थे कि धरती पर उनका साम्राज्य परमेश्‍वर के राज्य का ही एक रूप है । ” 
लेकिन सम्राट इस राय से हमेशा सहमत नहीं थे । 
इसलिए चर्च और सरकार के बीच कभी - कभी बहुत बखेड़ा खड़ा हो जाता था । 
दी ऑक्सफर्ड डिक्शनरी ऑफ बाइज़ेन्टियम कहती है : “ कॉन्सटनटीनोपल [ या बाइज़ेन्टियम ] के बिशपों ने सरकार की ओर तरह - तरह का रुख अपनाया , उन्होंने कायरों की तरह ताकतवर शासकों के सामने अपना सिर झुकाया . . . , कभी सम्राटों के साथ उनकी अच्छी पटती थी . . . , और कभी तो वे बेधड़क होकर सम्राट का विरोध करते थे । ” 
कॉन्सटनटीनोपल का प्रधान बिशप यानी पूर्वी ऑर्थोडॉक्स चर्च का मुखिया , बाइज़ेन्टीनी साम्राज्य में महान हस्ती समझा जाता था । 
वही सम्राट को ताज पहनाता था , इसलिए वह सम्राट से ऑर्थोडॉक्स चर्च का कट्टर हिमायती बने रहने की उम्मीद करता था । 
प्रधान बिशप काफी दौलतमंद भी होता था क्योंकि चर्च की बेशुमार दौलत उसी के कब्ज़े में होती थी । 
वह न सिर्फ बेहिसाब मठवासियों पर बल्कि आम जनता पर भी अपनी धाक जमाता था । 
प्रधान बिशप के पास इतनी ताकत होती थी कि वह अकसर सम्राट के खिलाफ ज़ोरदार आवाज़ उठा सकता था । 
वह परमेश्‍वर का आदेश बताकर सम्राट को बहिष्कृत करने की धमकी दे सकता था , या कोई और हथकंडा अपनाकर सम्राट को गद्दी से उतार सकता था । 
राजधानी के बाहर के प्रांतों में जब धीरे - धीरे प्रशासन कमज़ोर होता गया तो वहाँ के बिशपों ने सबसे ज़्यादा ताकत हासिल कर ली और वे उन गवर्नरों के बराबर बन गए , जिनका चुनाव करने में भी उनका हाथ रहता था । 
बिशप , अदालत के और बिज़नेस के ऐसे मामले निपटाने लगे जो चर्च से ताल्लुक रखते थे और कभी - कभी तो उन मामलों में भी दखल देते थे जिनका चर्च से कोई नाता नहीं रहता था । 
बिशपों की सफलता का एक राज़ यह था कि हज़ारों की तादाद में पादरी और मठवासी अपने - अपने प्रांत के बिशपों के अधीन रहते थे । 
राजनीति और साइमनी 
जैसा कि ऊपर दी गयी जानकारी दिखाती है , चर्च और राजनीति के बीच संबंध इतना गहरा हो गया कि उन्हें एक - दूसरे से अलग नहीं किया जा सकता था । 
इसके अलावा , पादरियों की संख्या बहुत ज़्यादा थी । 
उनका खर्च पूरा करने , साथ ही उनकी ज़रूरी धार्मिक सेवाएँ पाने के लिए भारी रकम में पैसे भरने पड़ते थे । 
बहुत - से बड़े - बड़े पादरी ऐशो - आराम की ज़िंदगी जीते थे । 
जैसे - जैसे चर्च ताकत और दौलत हासिल करता गया , पादरियों की गरीबी और पवित्रता धीरे - धीरे मिटने लगी । 
कुछ लोग पैसा देकर पादरी और बिशप की पदवियाँ खरीदते थे । 
चर्च में छोटे से लेकर ऊँचे पद हासिल करने में साइमनी या रिश्‍वतखोरी आम बात थी । 
जिन पादरियों को सरकार पर प्रभाव डालनेवाले दौलतमंद लोगों का समर्थन प्राप्त था , वे चर्च में अधिकार के पद हासिल करने के लिए सम्राट की मौजूदगी में एक - दूसरे से होड़ लगाते थे । 
तजुर्बेकार धर्मगुरुओं से अपना मतलब पूरा करवाने के लिए भी घूस दिया जाता था । 
जब महारानी ज़ोई ( लगभग सा . 
यु . 
978 - 1050 ) ने अपने पति रोमेनस III का कत्ल करवाने के बाद , अपने प्रेमी और भावी सम्राट , माइकल IV से शादी करनी चाही , तो उसने फौरन प्रधान बिशप , अलॆकसीअस को महल में बुलवाया । 
महल पहुँचने पर प्रधान बिशप को पता चला कि रोमेनस की मृत्यु हो गयी है और कि महारानी की शादी के लिए बिशप की सेवाओं की ज़रूरत है । 
उस शाम चर्च में गुड फ्राइडे मनाया जा रहा था , इस वजह से अलॆकसीअस के लिए महल में शादी करवाने में बड़ी मुश्‍किल हुई । 
मगर फिर भी उसने रानी के दिए बेशुमार तोहफे स्वीकार करके उसकी ख्वाहिश पूरी कर दी । 
सम्राट को अधीनता 
बाइज़ेन्टीनी साम्राज्य के इतिहास में कभी - कभी सम्राट ने कॉन्सटनटीनोपल के प्रधान बिशप को चुनने के अपने असली हक का इस्तेमाल किया । 
ऐसे वक्‍त पर कोई भी , सम्राट की मरज़ी के खिलाफ जाकर प्रधान बिशप नहीं बन सकता था या उस पदवी पर ज़्यादा समय तक टिक नहीं सकता था । 
सम्राट एंड्रॉनकस II ( 1260 - 1332 ) ने नौ बार प्रधान बिशप बदलना ज़रूरी समझा । 
और अधिकतर मामलों में ऐसा करने का मकसद था , उस पद पर ऐसे इंसान को बिठाना जो सबसे ज़्यादा जी - हुज़ूरी करनेवाला हो । 
किताब द बाइज़नटाइन्स के मुताबिक , एक प्रधान बिशप ने तो सम्राट को अपना यह वचन लिखकर दिया कि “ सम्राट जो कहेगा , वह वही करेगा , फिर चाहे वह काम कितना ही गैर - कानूनी क्यों न हो । 
और वह ऐसा कोई काम नहीं करेगा , जिससे सम्राट नाराज़ हो । ” 
सम्राटों ने दो बार शाही घराने के राजकुमार को प्रधान बिशप नियुक्‍त करके चर्च को अपने मन - मुताबिक चलाने की कोशिश की । 
सम्राट रोमेनस I ने अपने बेटे , थीयॉफलॆक्ट को प्रधान बिशप की बड़ी पदवी पर बिठा दिया , जो सिर्फ 16 साल का लड़का था । 
अगर कोई प्रधान बिशप सम्राट को खुश करने में नाकाम हो जाता , तब सम्राट या तो उसे अपना पद त्यागने को मजबूर कर देता या फिर उसे हटाने के लिए वह धर्मसभा को आदेश देता था । 
किताब बाइज़ेन्टियम कहती है : “ बाइज़ेन्टीनी साम्राज्य के इतिहास में बिशपों का चुनाव करने में अकसर बड़े - बड़े अधिकारियों और यहाँ तक कि सम्राटों का भी बड़ा हाथ रहा है । ” 
चर्च के परिषदों में भी प्रधान बिशप के साथ - साथ सम्राट अध्यक्षता करता था । 
वह सभा में होनेवाले वाद - विवादों का मार्गदर्शन करता , चर्च की शिक्षाएँ स्थापित करता और बिशपों और उन लोगों के साथ तर्क - वितर्क करता था जिन्हें चर्च के विद्रोही करार दिया जाता था , यहाँ तक कि उन विद्रोहियों को सूली पर चढ़ाने की सज़ा भी वही सुनाता था । 
और - तो - और , सम्राट ही परिषद्‌ में स्वीकार किए गए नियमों को सही करार देता और उन्हें लागू करवाता था । 
जो उसका विरोध करते , उन पर वह न सिर्फ देशद्रोही होने का बल्कि चर्च और परमेश्‍वर के दुश्‍मन होने का भी आरोप लगा देता था । 
छठी सदी के एक प्रधान बिशप ने कहा : “ चर्च में ऐसा कोई भी काम नहीं किया जाना चाहिए जो सम्राट की मरज़ी या उसके हुक्म के खिलाफ हो । ” 
चर्च के परिषदों के बिशप भी प्रधान की तरह कभी बगावत नहीं करते थे । 
वे बड़े आडंबरी थे , उनकी चापलूसी करना और उनसे अपना काम करवाने के लिए उनके साथ सौदा करना बहुत आसान था । 
मिसाल के लिए , जब प्रधान बिशप इग्नेशीअस ( लगभग सा . 
यु . 
799 - 878 ) ने मुख्य - मंत्री , बार्डास को परम प्रसाद देने से इनकार कर दिया तो मंत्री ने उससे बदला लिया । 
बार्डास ने इग्नेशियस पर साज़िश रचने और तख्ता पलटने की कोशिश करने का इलज़ाम मढ़ दिया । 
उस प्रधान बिशप को गिरफ्तार कर लिया गया और देशनिकाला दे दिया गया । 
मंत्री ने उसकी जगह फोशीअस नाम के चर्च के एक आम सदस्य को छः दिनों के अंदर एक - के - बाद - एक पदवी की सीढ़ियाँ चढ़ाते हुए प्रधान बिशप की गद्दी दिला दी । 
क्या फोशीअस , असल में प्रधान बिशप के पद के लायक था ? 
उसके बारे में कहा गया है कि उस पर “ ताकत हासिल करने का जुनून सवार था , वह बेहद घमंडी और राजनीति का खेल खेलने में उस्ताद था । ” 
राजनीति के पक्ष में धर्म सिद्धांत 
सरकार के दुश्‍मन , चर्च की शिक्षाओं और उसके खिलाफ सिखाए जा रहे विचारों को लेकर होनेवाले वाद - विवादों का फायदा उठाते थे और बहुत - से सम्राट अपना उल्लू सीधा करने के लिए नए - नए धर्म - सिद्धांत शुरू कर देते थे । 
आम तौर पर सम्राट को ही यह तय करने का हक रहता था कि चर्च को कौन - से धर्म - सिद्धांत मानने चाहिए और वह चर्च को अपने तरीके से चला सकता था । 
मसलन , सम्राट हिरेक्लिअस ( सा . 
यु . 
575 - 641 ) ने मसीह के तत्त्व के बारे में उठे एक वाद - विवाद को हल करने की बहुत कोशिश की क्योंकि इस मसले की वजह से उसका साम्राज्य टूटकर बिखरनेवाला था , जबकि वह साम्राज्य पहले से ही कमज़ोर था और उसकी हालत खस्ता थी । 
सम्राट हिरेक्लिअस ने समझौता करते हुए एक नयी शिक्षा शुरू कर दी जो मोनोथेलिटिज़म कहलायी । 
* फिर अपने साम्राज्य के दक्षिणी प्रांतों का सहयोग पाने के लिए , उसने फेसिस के साइरस को सिकंदरिया का नया प्रधान बिशप ठहरा दिया जो सम्राट द्वारा शुरू किए गए मोनोथेलिटिज़म धर्म - सिद्धांत के ही पक्ष में था । 
सम्राट ने साइरस को न सिर्फ प्रधान बिशप नियुक्‍त किया बल्कि उसे मिस्र का प्रशासक भी बनाकर उसे मिस्र के सभी प्रांतों के शासकों पर अधिकार सौंप दिया । 
साइरस ने थोड़े - बहुत ज़ुल्म ढाकर , मिस्र के ज़्यादातर चर्चों की सहमति पा ली । 
एक कड़वी फसल 
ये सारे बदलाव और घटनाएँ भला यीशु के कहे वचन और उसकी प्रार्थना के मुताबिक कैसे हो सकती हैं जिनमें उसने कहा था कि उसके चेले “ संसार के नहीं ” होंगे ? — यूहन्‍ना 17 : 14 - 16 . 
बाइज़ेन्टीनी काल में और बाद के समय में जब मसीही होने का दावा करनेवाले अगुवों ने दुनिया के राजनीतिक और सैन्य मामलों में दखल दिया तो इसका उन्हें बहुत बुरा सिला मिला । 
इतिहास की इस छोटी - सी झलक से आप क्या सीखते हैं ? 
क्या बाइज़ेन्टीनी चर्च के धर्मगुरुओं ने परमेश्‍वर और यीशु मसीह की मंज़ूरी पायी ? — याकूब 4 : 4 . 
ऐसे ताकत के भूखे धर्मगुरुओं और राजनीति के उनके दोस्तों से सच्ची मसीहियत पर ज़रा - भी अच्छा प्रभाव नहीं पड़ा है । 
धर्म और राजनीति के बीच के इस अपवित्र बंधन से यीशु के सिखाए गए शुद्ध धर्म पर कलंक लगा है । 
आइए हम इतिहास से सबक सीखें और कभी - भी ‘ संसार के न हों । ’ 
[ फुटनोट ] 
मोनोथेलिटिज़म धर्म - सिद्धांत के मुताबिक , हालाँकि मसीह के दो स्वरूप हैं , एक परमेश्‍वर का और दूसरा मनुष्य का , मगर उसका मकसद एक ही है । 
[ पेज 10 पर बक्स / तसवीर ] 
“ मानो बादलों पर सवार कोई देवता चला आ रहा है ” 
प्रधान बिशप , माइकल सॆरिलरीअस ( लगभग सा . 
यु . 
1000 - 1059 ) से जुड़ी घटनाएँ इस बात की एक बढ़िया मिसाल हैं कि राजनीति के मामलों में और सरकारी पदवियाँ दिलाने में चर्च के मुखिया का कितना बड़ा हाथ होता था । 
प्रधान बिशप की पदवी हासिल कर लेने के बाद , सॆरिलरीअस ने कामयाबी की और भी सीढ़ियाँ चढ़ने की कोशिश की । 
कहा जाता है कि वह बड़ा ही घमंडी , गुस्ताख और अड़ियल इंसान था — “ उसका व्यवहार दिखने में ऐसा था मानो बादलों पर सवार कोई देवता चला आ रहा है । ” 
ऊँची पदवी हासिल करने के जुनून में , सॆरिलरीअस ने 1054 में ऑर्थोडॉक्स चर्च और रोम के पोप के बीच की दुश्‍मनी को और भी हवा दी और पूर्वी ऑर्थोडॉक्स चर्च और पश्‍चिम के रोमन कैथोलिक चर्च के बीच के विभाजन को स्वीकार करने के लिए सम्राट को मजबूर कर दिया । 
अपनी इस जीत से खुश होकर सॆरिलरीअस ने माइकल VI को गद्दी दिलवा दी और उसे अपनी सत्ता मज़बूत करने में मदद दी । 
लेकिन एक साल बाद सॆरिलरीअस ने उस सम्राट को गद्दी त्याग देने पर मजबूर किया और उसकी जगह आइसक कॉम्नीनस ( लगभग सा . 
यु . 
1005 - 1061 ) को बिठा दिया । 
प्रधान बिशप और साम्राज्य के बीच दुश्‍मनी का शोला और भड़कता गया । 
सॆरिलरीअस को जनता से समर्थन पाने का पूरा - पूरा भरोसा था , इसलिए उसने सम्राट , आइसक कॉम्नीनस को धमकियाँ दी , अपनी बात मनवाने के लिए उस पर ज़ोर - ज़बरदस्ती की और हिंसा का रास्ता भी इख्तियार किया । 
उस ज़माने के एक इतिहासकार ने यह कहा : “ उसने सम्राट को गद्दी से उतारने के बारे में घटिया शब्दों का इस्तेमाल करते हुए कहा : ‘ बेवकूफ , मैंने तुम्हें कुर्सी दिलायी थी मगर अब मैं तुम्हें बरबाद करके ही रहूँगा । ’ ” 
लेकिन आइसक कॉम्नीनस ने सॆरिलरीअस को गिरफ्तार करवाकर कैद में डाल दिया और उसे देशनिकाला देकर ईम्ब्रोस भेज दिया । 
ऐसे किस्सों से यह पता चलता है कि कॉन्सटनटीनोपल का प्रधान बिशप कितना हंगामा मचा सकता था और वह सम्राट का किस तरह निधड़क होकर विरोध कर सकता था । 
सम्राट को अकसर ऐसे आदमियों का सामना करना पड़ा जो राजनीति का खेल खेलने में बड़े माहिर थे और सम्राट और सेना , दोनों को ललकारने की जुर्रत कर सकते थे । 
[ पेज 9 पर नक्शा / तसवीर ] 
( भाग को असल रूप में देखने के लिए प्रकाशन देखिए ) 
बाइज़ेन्टीनी साम्राज्य की दूर - दूर तक की सरहदें 
रेवन्‍ना 
रोम 
मकिदुनिया 
कॉन्सटनटीनोपल 
काला सागर 
निसीया 
इफिसुस 
अंताकिया 
यरूशलेम 
सिकंदरिया 
भूमध्य सागर 
[ चित्र का श्रेय ] 
नक्शा : Mountain High Maps ® Copyright © 1997 Digital Wisdom , Inc . 
[ पेज 10 , 11 पर तसवीरें ] 
कॉम्नीनस 
रोमेनस III ( बाँयीं ओर ) 
माइकल IV 
महारानी ज़ोई 
रोमेनस I ( बाँयीं ओर ) 
[ चित्रों का श्रेय ] 
कॉम्नीनस , रोमेनस III और माइकल IV : Courtesy Classical Numismatic Group , Inc . 
; महारानी ज़ोई : Hagia Sophia ; रोमेनस I : Photo courtesy Harlan J.Berk , Ltd . 
[ पेज 12 पर तसवीर ] 
फोशीअस 
[ पेज 12 पर तसवीर ] 
हिरेक्लिअस और उसका पुत्र 
[ चित्रों का श्रेय ] 
हिरेक्लिअस और उसका पुत्र : Photo courtesy Harlan J . 
Berk , Ltd . 
; सारे डिज़ाइन , पेज 8 - 12 : From the book L’Art Byzantin III Ravenne Et Pompose 

क्या हमेशा तक जीना सचमुच मुमकिन है ? 
“ हे गुरु ; मैं कौन सा भला काम करूं , कि अनन्त जीवन पाऊं ? ” — मत्ती १९ : १६ . 
इंसान की ज़िंदगी के बारे में क्या कहा जा सकता है ? 
फारस का राजा अहैसिरस जिसे बाइबल में क्षयर्ष कहा गया है , सामान्य युग पूर्व ४८० में लड़ाई में जाने से पहले अपनी सेना का मुआयना कर रहा था । 
यूनानी इतिहासकार हेरोडोटस कहता है कि अपने जवानों का मुआयना करते वक्‍त राजा की आँखों में आँसू भर आए । 
क्यों ? 
क्षयर्ष ने कहा , “ यह सोचकर मुझे दुख होता है कि इंसान की ज़िंदगी कितनी छोटी है । 
आज से सौ साल बाद इनमें से कोई भी जवान ज़िंदा नहीं होगा । ” 
आपको भी शायद कभी इस बात का एहसास हुआ होगा कि इंसान की ज़िंदगी कितनी छोटी होती है और कोई भी बूढ़ा और बीमार होकर मरना नहीं चाहता । 
काश , हम सब जवान और तंदुरुस्त रहकर , हमेशा तक ज़िंदगी का मज़ा ले पाते ! — अय्यूब १४ : १ , २ . 
कई लोग क्या विश्‍वास करते हैं और क्यों ? 
यह एक सोचनेवाली बात है कि सितंबर २८ , १९९७ की द न्यू यॉर्क टाइम्स मैगज़ीन में एक लेख छापा गया , जिसका शीर्षक था , “ वे जीना चाहते हैं । ” 
इसमें एक शोधकर्ता का हवाला दिया गया जिसने कहा था : “ मुझे पक्का विश्‍वास है कि हमारी पीढ़ी हमेशा तक जीनेवाली सबसे पहली पीढ़ी हो सकती है ” ! 
शायद आप भी मानते हों कि हमेशा तक जीना मुमकिन है । 
आप शायद इसलिए मानते होंगे क्योंकि बाइबल वादा करती है कि हम यहाँ पृथ्वी पर हमेशा तक जी सकते हैं । 
लेकिन , कई लोग ऐसे हैं जो विश्‍वास करते हैं कि हमेशा तक जीना मुमकिन है मगर इसलिए नहीं कि बाइबल में ऐसा बताया गया है बल्कि उनके विश्‍वास की वज़ह कुछ और है । 
ऐसी ही कुछ वज़हों पर गौर करने से हमें यह समझने में मदद मिलेगी कि हमेशा तक जीना वाकई मुमकिन है । 
हमेशा तक जीने के लिए बनाए गए 
३ , ४ . 
( क ) कुछ लोग क्यों मानते हैं कि इंसान को हमेशा तक जीना चाहिए ? 
( ख ) दाऊद ने अपने शरीर की रचना के बारे में क्या कहा ? 
कई लोग मानते हैं कि इंसान को हमेशा तक जीना चाहिए क्योंकि हमारी रचना बहुत ही अद्‌भुत तरीके से की गई है । 
मिसाल के तौर पर , माँ के गर्भ में जिस तरह हमारा एक - एक अंग बनता है वह वाकई एक चमत्कार है । 
हम बूढ़े क्यों होते हैं इस पर अध्ययन करनेवाले एक विद्वान ने लिखा : “ कुदरत ने इंसान की रचना करते वक्‍त बड़े - बड़े करिश्‍मे किए हैं । 
गर्भ में उसकी ज़िंदगी शुरू होने से लेकर जन्म तक और फिर जवान होने और बड़े होने तक कुदरत ने सभी करिश्‍मे कर दिखाए , लेकिन इन्हें कायम रखने के लिए एक और ज़रूरी और छोटा - सा करिश्‍मा नहीं किया । ” 
जी हाँ , हमारे शरीर की अद्‌भुत रचना पर गौर करने से हमारे सामने फिर वही सवाल आता है , आखिर हम मरते क्यों हैं ? 
हज़ारों साल पहले बाइबल के एक लेखक दाऊद ने भी इन्हीं चमत्कारों पर मनन किया , हालाँकि वह यह नहीं देख सकता था कि गर्भ के अंदर क्या होता है , जैसा आज कि वैज्ञानिक देख सकते हैं । 
दाऊद ने इस बारे में गंभीरता से सोचा कि अपनी ‘ माता के गर्भ में रचे ’ जाते वक्‍त उसका एक - एक अंग कैसे बना होगा । 
उसने कहा , उस वक्‍त उसके “ भीतरी अंगों को बनाया ” ( NHT ) गया था । 
अपनी ‘ हड्डियों ’ की रचना का भी ज़िक्र करते हुए उसने कहा कि “ मैं गुप्त में बनाया ” गया । 
इसके बाद दाऊद ने अपनी माता के गर्भ में अपने “ बेडौल तत्व ” यानी भ्रूण का ज़िक्र करते हुए कहा : “ मेरे सब अंग . . . 
पुस्तक में लिखे हुए थे । ” — भजन १३९ : १३ - १६ . 
गर्भ में हमारी रचना होते वक्‍त कैसे - कैसे चमत्कार होते हैं ? 
यह सच है कि दाऊद की माँ के गर्भ में सचमुच की ऐसी कोई पुस्तक नहीं थी जिसमें दाऊद के शरीर की बनावट की रूपरेखा दी गई हो । 
लेकिन जब दाऊद ने अपने “ भीतरी अंगों , ” अपनी ‘ हड्डियों ’ और शरीर के बाकी अंगों की रचना के बारे में सोचा , तो उसे लगा कि इन अंगों को एक योजना के मुताबिक बनाया गया था — मानो ये सब किसी ‘ पुस्तक में लिखा हुआ हो । ’ 
यह ऐसा था मानो उसकी माँ के गर्भ में पड़े भ्रूण में एक बड़ा कमरा था जिसमें ढेर सारी किताबें थीं और इन किताबों में इस बारे में सूचनाएँ दी गई थीं कि एक बच्चे की रचना कैसे होगी । 
और हर नई कोशिका को ये जटिल सूचनाएँ दी जा रही थीं । 
इसलिए साइंस वर्ल्ड पत्रिका इन्हीं शब्दों का इस्तेमाल करते हुए कहती है कि ‘ बढ़ रहे भ्रूण की हर कोशिका में ढेर सारी रूपरेखाएँ भरी होती हैं । ’ 
जैसा दाऊद ने लिखा , इस बात का क्या सबूत है कि हमें “ अद्‌भुत रीति से ” रचा गया है ? 
क्या आपने कभी सोचा है कि हमारा शरीर कितने अद्‌भुत तरीके से काम करता है ? 
जीव - विज्ञानी , जैरड डाइमंड ने कहा : “ हमारी अंतड़ियों की दीवारों की कोशिकाएँ कुछ दिनों बाद बदलती रहती हैं , मूत्राशय की दीवारों की कोशिकाएँ हर दो महीने में एक बार और हमारी लाल कोशिकाएँ हर चार महीने में एक बार बदलती रहती हैं । ” 
उसने आखिर में कहा : “ कुदरत हमें हर रोज़ बिखेरती और फिर जोड़ती है । ” 
आखिर इसका मतलब क्या है ? 
इसका यह मतलब है कि हम चाहे जितने भी साल जीएँ — चाहे ८ , ८० या फिर ८०० साल — हमारा शरीर जवान बना रहता है । 
एक वैज्ञानिक ने यह अंदाज़ा लगाया : “ एक साल में , हमारे शरीर में अभी जो अणु हैं उनमें से लगभग ९८ प्रतिशत अणुओं की जगह वे अणु होंगे जो हम हवा , भोजन और पानी के ज़रिए लेते हैं । ” 
सच , जैसे दाऊद ने परमेश्‍वर की स्तुति करते हुए कहा , हम “ अद्‌भुत रीति से ” रचे गए हैं । — भजन १३९ : १४ . 
हमारे शरीर की बनावट को देखते हुए , कुछ लोग किस नतीजे पर पहुँचे हैं ? 
बुढ़ापे का अध्ययन करनेवाले एक विद्वान ने हमारे शरीर की बनावट को ध्यान में रखते हुए कहा : “ यह पता नहीं चल पाता कि बुढ़ापा क्यों आता है । ” 
लेकिन यह साफ पता चलता है कि हमें हमेशा तक जीते रहना चाहिए । 
और इसी वज़ह से लोग टॆक्नॉलजी के ज़रिए अपनी यह मंज़िल पाने की कोशिश कर रहे हैं । 
कुछ समय पहले , डॉ . 
एल्विन सिल्वरस्टाइन ने अपनी किताब , मौत पर जीत ( अंग्रेज़ी ) में पूरे भरोसे के साथ लिखा : “ हमेशा की ज़िंदगी पाने का राज़ हम पता कर लेंगे । 
हम यह समझ जाएँगे कि . . . 
इंसान बूढ़ा क्यों होता है । ” 
इसका नतीजा क्या होगा ? 
उसने आनेवाले कल के बारे में कहा : “ कोई ‘ बूढ़ा ’ नहीं होगा , क्योंकि अगर हम जान लेंगे कि मौत पर जीत कैसे पाई जाए तो हमेशा तक जवान रहना भी मुमकिन हो जाएगा । ” 
हमारे शरीर की रचना के बारे में आज विज्ञान ने जो पता लगाया है , उसे ध्यान में रखते हुए क्या अब भी आपको लगता है कि हमेशा तक जीना नामुमकिन है ? 
लेकिन यह मानने का एक और बड़ा कारण है कि हमेशा तक जीना मुमकिन है । 
हमेशा तक जीने की इच्छा 
८ , ९ . 
पूरे इतिहास में लोगों में कौन - सी पैदाइशी ख्वाहिश रही है ? 
क्या आपने कभी गौर किया है कि हर इंसान में पैदाइशी यह ख्वाहिश होती है कि वह हमेशा तक जीए ? 
एक जर्मन पत्रिका में एक डॉक्टर ने लिखा : “ हमेशा तक जीने की ख्वाहिश शायद उतनी ही पुरानी है जितना कि इंसान । ” 
पुराने ज़माने के कुछ यूरोपवासी क्या विश्‍वास करते थे इस बारे में द न्यू एन्साइक्लोपीडिया ब्रिटैनिका बताती है : “ अच्छे लोग हमेशा तक एक ऐसे शानदार महल में जीएँगे जिसकी छत सोने की बनी होगी । ” 
और हमेशा तक जीने की इस बुनियादी ख्वाहिश को पूरा करने की कोशिश में लोगों ने क्या - क्या नहीं किया है ! 
दी एन्साइक्लोपीडिया अमेरिकाना कहती है कि २,००० से ज़्यादा साल पहले , चीन में “ दाओ धर्म के पुरोहितों की अगुवाई में , सम्राट और [ आम ] जनता अपना काम - काज छोड़कर जीवन - अमृत की खोज में निकलते थे ” — जिसे पीने से कहा जाता है कि इंसान हमेशा तक जवान रह सकता है । 
दरअसल , पूरे इतिहास में लोग मानते आए हैं कि तरह - तरह के काढ़े या कोई खास किस्म का पानी पीने से भी इंसान हमेशा तक जवान रह सकता है । 
आज के ज़माने में ज़िंदगी को बढ़ाने के लिए कौन - सी कोशिश की गई है ? 
आज के ज़माने में भी इंसान ने हमेशा तक जीने की अपनी पैदाइशी ख्वाहिश को पूरा करने के लिए जो कोशिशें की हैं वे भी कुछ कम नहीं हैं । 
इसकी एक बढ़िया मिसाल है , बीमारी से मर चुके व्यक्‍ति के शरीर को बर्फ में रखने का रिवाज़ । 
यह इस उम्मीद से किया जाता है कि भविष्य में जब उस बीमारी का इलाज मिल जाएगा तो उस व्यक्‍ति को दोबारा ज़िंदा किया जा सकता है । 
क्रायोनिक्स कहलानेवाले इस रिवाज़ के एक समर्थक ने लिखा : “ अगर हमारी यह उम्मीद सही निकली और अगर हमारे शरीर को होनेवाले हर नुकसान का हम इलाज करना सीख लें — जिसमें बुढ़ापे से होनेवाली कमज़ोरियाँ भी शामिल हैं — तो अब जो ‘ मर ’ जाते हैं उनकी ज़िंदगी सदा तक बढ़ाई जाएगी । ” 
क्यों लोग हमेशा तक जीना चाहते हैं ? 
आप शायद पूछें कि हमेशा तक जीने की यह ख्वाहिश क्यों हर इंसान के दिमाग में इस कदर घर कर गई है ? 
क्या यह इसलिए है क्योंकि “ [ परमेश्‍वर ने ] मनुष्यों के मन में अनादि - अनन्त काल का ज्ञान उत्पन्‍न किया है ” ? 
यह कोई मामूली - सी बात नहीं है ! 
ज़रा सोचिए : हमारे अंदर हमेशा तक जीने की पैदाइशी ख्वाहिश क्यों होती अगर हमारे सृष्टिकर्ता का यह मकसद नहीं होता कि यह ख्वाहिश पूरी की जाए ? 
और अगर वह हमें हमेशा तक जीने की ख्वाहिश देकर बनाए और फिर उस ख्वाहिश को पूरा करना हमेशा के लिए नामुमकिन करके हमें निराश कर दे , तो क्या वह बेरहम न होगा ? — भजन १४५ : १६ . 
हमें किस पर भरोसा करना चाहिए ? 
कुछ लोग किस पर भरोसा रखते हैं , लेकिन क्या आप मानते हैं कि ऐसा भरोसा करना सही है ? 
हमेशा की ज़िंदगी पाने के लिए हमें किस पर भरोसा करना चाहिए ? 
बीसवीं या इक्कीसवीं सदी की मानवी टॆक्नॉलजी पर ? 
द न्यू यॉर्क टाइम्स मैगज़ीन के लेख “ वे जीना चाहते हैं ” में “ देवता : टॆक्नॉलजी ” और “ टॆक्नॉलजी की ताकत को लेकर उमंग ” के बारे में बात की गई थी । 
बताया गया है कि एक शोधकर्ता ने यह भी कहा कि उसे “ पूरा भरोसा था . . . 
कि जीन्स में फेर - बदल करनेवाली टॆक्नॉलजी बहुत जल्द उपलब्ध होगी जिससे बुढ़ापे को रोक दिया जाएगा और इतना ही नहीं शायद बूढ़ों को जवान बना दिया जाएगा । ” 
लेकिन , दरअसल बुढ़ापा रोकने या मौत पर जीत पाने की इंसान की हर कोशिश पूरी तरह नाकाम हुई है । 
हमारे मस्तिष्क की बनावट से किस तरह पता चलता है कि हमें हमेशा तक जीने के लिए बनाया गया था ? 
लेकिन , क्या इसका यह मतलब है कि हमेशा तक की ज़िंदगी पाने का कोई रास्ता नहीं है ? 
नहीं , एक रास्ता ज़रूर है ! 
हमारे मस्तिष्क को बहुत ही अद्‌भुत तरीके से बनाया गया है और उसमें सीखने की बेहिसाब काबीलियत है , जिससे हमें यकीन होना चाहिए कि हमेशा तक जीना मुमकिन है । 
जेम्स्‌ वाट्‌सन नामक अणु जीव - विज्ञानी ने हमारे मस्तिष्क को “ विश्‍व में पाई जानेवाली अब तक की सबसे जटिल वस्तु ” कहा । 
और दिमाग की बीमारियों का इलाज करनेवाले डॉक्टर रिचर्ड रेस्तक ने कहा : “ पूरे विश्‍व में ऐसी कोई भी चीज़ नहीं है जो मस्तिष्क से ज़रा भी मिलती - जुलती हो । ” 
अगर हमें हमेशा तक जीने के लिए नहीं बनाया गया था , तो हमें ऐसा मस्तिष्क क्यों दिया जाता जिसमें बेहिसाब जानकारी लेने और उसे याद रखने की काबीलियत है और ऐसा शरीर क्यों दिया जाता जो हमेशा तक काम करने के लिए बनाया गया है ? 
( क ) इंसान की ज़िंदगी के बारे में बाइबल के लेखक किस नतीजे पर पहुँचे हैं ? 
( ख ) क्यों हमें किसी आदमी पर नहीं लेकिन परमेश्‍वर पर भरोसा रखना चाहिए ? 
तो फिर , किस नतीजे पर पहुँचना हमारे लिए सही और उचित होगा ? 
क्या यह कहना ठीक नहीं होगा कि हमें एक सर्व - शक्‍तिमान और बुद्धिमान सृष्टिकर्ता ने हमेशा तक जीने के लिए बनाया है ? 
तो फिर , क्या यह बुद्धिमानी की बात नहीं होगी कि हम बाइबल के भजनहार के ज़रिए दी गई परमेश्‍वर की इस आज्ञा को मानें : “ तुम प्रधानों पर भरोसा न रखना , न किसी आदमी पर , क्योंकि उस में उद्धार करने की भी शक्‍ति नहीं । ” 
किसी आदमी पर भरोसा क्यों न रखें ? 
क्योंकि जैसे भजनहार ने लिखा : “ उसका भी प्राण निकलेगा , वह भी मिट्टी में मिल जाएगा ; उसी दिन उसकी सब कल्पनाएं नाश हो जाएंगी । ” 
सच , इंसान हमेशा तक जीने के लिए बनाया तो गया है , लेकिन जब मौत से उसका सामना होता है तो वह कुछ नहीं कर पाता । 
इसलिए भजनहार इस नतीजे पर पहुँचता है : “ क्या ही धन्य वह है . . . 
जिसका भरोसा अपने परमेश्‍वर यहोवा पर है । ” — भजन १४६ : ३ - ५ . 
क्या यही सचमुच परमेश्‍वर का मकसद है ? 
क्या बात दिखाती है कि परमेश्‍वर चाहता है कि हम हमेशा तक जीएँ ? 
लेकिन , आप शायद पूछें कि क्या यहोवा सचमुच चाहता है कि हम हमेशा तक जीएँ ? 
जी हाँ , वह यही चाहता है ! 
उसने अपने वचन में बार - बार इसका वादा किया है । 
बाइबल हमें भरोसा दिलाती है कि “ परमेश्‍वर का बरदान . . . 
अनन्त जीवन है । ” 
परमेश्‍वर के सेवक यूहन्‍ना ने लिखा : “ जिस की [ परमेश्‍वर ] ने हम से प्रतिज्ञा की वह अनन्त जीवन है । ” 
इसलिए कोई ताज्जुब की बात नहीं कि एक नौजवान ने यीशु से यह सवाल किया था : “ हे गुरु ; मैं कौन सा भला काम करूं , कि अनन्त जीवन पाऊं ? ” 
दरअसल , प्रेरित पौलुस ने “ अनन्त जीवन की आशा ” के बारे में लिखा “ जिस की प्रतिज्ञा परमेश्‍वर ने जो झूठ बोल नहीं सकता सनातन से की है । ” — तीतुस १ : २ . 
इसका मतलब क्या हो सकता है कि परमेश्‍वर ने हमेशा की ज़िंदगी देने का वादा “ सनातन से ” किया है ? 
इसका मतलब क्या है कि परमेश्‍वर ने हमेशा की ज़िंदगी देने का वादा “ सनातन से ” किया है ? 
कुछ लोगों के हिसाब से “ सनातन से ” शब्दों के द्वारा प्रेरित पौलुस उस वक्‍त की बात कर रहा था जब पहले जोड़े , आदम और हव्वा की सृष्टि नहीं हुई थी । 
लेकिन , पौलुस शायद उस वक्‍त की बात कर रहा था जब इंसान की सृष्टि हो चुकी थी और परमेश्‍वर ने उनको अपना मकसद बता दिया था । 
अगर दूसरी बात सच है तब भी यह साफ ज़ाहिर है कि शुरू से परमेश्‍वर की इच्छा यही थी कि इंसान हमेशा तक जीएँ । 
आदम और हव्वा को अदन के बगीचे से क्यों निकाल दिया गया और बगीचे के प्रवेश मार्ग पर करूबों को क्यों नियुक्‍त किया गया ? 
बाइबल बताती है कि अदन के बगीचे में , ‘ यहोवा परमेश्‍वर ने भूमि से जीवन का वृक्ष उगाया । ’ 
बताया गया है कि आदम को बगीचे से इसलिए बाहर किया गया था ताकि “ ऐसा न हो , कि वह हाथ बढ़ाकर जीवन के वृक्ष का फल भी तोड़ के खा ले और सदा जीवित रहे । ” 
आदम और हव्वा को अदन के बगीचे से बाहर निकालने के बाद , यहोवा ने “ जीवन के वृक्ष के मार्ग का पहरा देने के लिये अदन की बाटिका के पूर्व की ओर करूबों को , और चारों ओर घूमनेवाली ज्वालामय तलवार को भी नियुक्‍त कर दिया । ” — उत्पत्ति २ : ९ ; ३ : २२ - २४ . 
( क ) जीवन के वृक्ष का फल खाने पर आदम और हव्वा को क्या मिलता ? 
( ख ) उस वृक्ष का फल खाना किस बात की पहचान कराता ? 
अगर आदम और हव्वा को जीवन के उस वृक्ष का फल खाने दिया जाता तो क्या होता ? 
तो उन्हें उस खूबसूरत बगीचे में हमेशा तक जीने का मौका मिल गया होता ! 
एक बाइबल विद्वान ने अंदाज़ा लगाया : “ जीवन के वृक्ष में ज़रूर ऐसी कोई खूबी रही होगी जो इंसान को बूढ़ा होने या मरने से रोक देती । ” 
उसने यह भी दावा किया कि “ बगीचे की जड़ी - बूटियों में ऐसी खूबियाँ थीं जिनमें [ बुढ़ापे को ] रोकने की ताकत थी । ” 
लेकिन बाइबल यह नहीं कहती कि उस जीवन के वृक्ष में जीवन को बढ़ानेवाली खूबियाँ थीं । 
इसके बजाय , वह वृक्ष सिर्फ इस बात की पहचान कराने के लिए था कि जिस व्यक्‍ति को उसका फल खाने दिया जाता उसे परमेश्‍वर हमेशा की ज़िंदगी देने की गारंटी देता । — प्रकाशितवाक्य २ : ७ . 
परमेश्‍वर का मकसद बदला नहीं 
आदम क्यों मरा और हम यानी उसकी संतान भी क्यों मर जाते हैं ? 
जब आदम ने पाप किया तब उसने अपना और अपनी होनेवाली संतान का अनंत जीवन पाने का हक खो दिया । 
आज्ञा न मानने की वज़ह से जब वह पापी बन गया तो उसमें कमियाँ आ गईं और वह असिद्ध हो गया । 
नतीजा यह हुआ कि उसी वक्‍त से आदम का मरना तय हो गया , क्योंकि बाइबल कहती है : “ पाप की मजदूरी तो मृत्यु है । ” 
इसके अलावा , आदम की असिद्ध संतान के लिए भी अनंतकाल की ज़िंदगी नहीं लेकिन मौत तय हो गई । 
बाइबल बताती है : “ एक मनुष्य [ आदम ] के द्वारा पाप जगत में आया , और पाप के द्वारा मृत्यु आई , और इस रीति से मृत्यु सब मनुष्यों में फैल गई , इसलिये कि सब ने पाप किया । ” — रोमियों ५ : १२ . 
किस बात से पता चलता है कि इंसान को पृथ्वी पर ही हमेशा तक जीने के लिए बनाया गया था ? 
लेकिन अगर आदम ने पाप न किया होता तो क्या होता ? 
अगर उसने परमेश्‍वर की आज्ञा नहीं तोड़ी होती और उसे जीवन के वृक्ष का फल खाने दिया जाता तो क्या होता ? 
तो परमेश्‍वर की ओर से उसे हमेशा तक जीने का वरदान मिलता । 
कहाँ जीने का ? 
स्वर्ग में ? 
नहीं ! 
परमेश्‍वर ने आदम के स्वर्ग जाने के बारे में कुछ भी नहीं कहा था । 
उसे यहाँ पृथ्वी पर काम दिया गया था । 
बाइबल बताती है कि “ यहोवा परमेश्‍वर ने भूमि से सब भांति के वृक्ष , जो देखने में मनोहर और जिनके फल खाने में अच्छे हैं उगाए ” और “ यहोवा परमेश्‍वर ने आदम को लेकर अदन की बाटिका में रख दिया , कि वह उस में काम करे और उसकी रक्षा करे । ” 
आदम की साथी , हव्वा को बनाने के बाद उन दोनों को यहाँ पृथ्वी पर और भी काम दिया गया । 
परमेश्‍वर ने उनसे कहा : “ फूलो - फलो , और पृथ्वी में भर जाओ , और उसको अपने वश में कर लो ; और समुद्र की मछलियों , तथा आकाश के पक्षियों , और पृथ्वी पर रेंगनेवाले सब जन्तुओं पर अधिकार रखो । ” — उत्पत्ति १ : २८ . 
आदम और हव्वा के लिए कौन - सा शानदार भविष्य रखा हुआ था ? 
सोचिए , आदम और हव्वा के आगे क्या ही शानदार भविष्य था ! 
बेशक इसके लिए उनको परमेश्‍वर की इन आज्ञाओं के मुताबिक काम करना था । 
उन्हें पृथ्वी पर परादीस या एक सुंदर बगीचे में सिद्ध और तंदुरुस्त बच्चों की परवरिश करनी थी । 
जब उनके प्यारे बच्चे बड़े होते तो वे भी उनकी तरह संतान पैदा करते और उस बगीचे को सुंदर बनाए रखने का बढ़िया काम करते । 
सारे जानवर उनके अधीन रहते और मानवजाति पूरी तरह संतुष्ट रहती । 
ज़रा सोचिए , सारी पृथ्वी को एक खूबसूरत बगीचा बनाने के लिए अदन के बगीचे की सरहदों को बढ़ाते जाने में कितनी खुशी मिलती ! 
क्या आप पृथ्वी जैसे सुंदर घर में सिद्ध बच्चों के साथ हमेशा तक जीने का मज़ा लेना चाहेंगे , जहाँ न बूढ़ा होने और ना मरने की चिंता होगी ? 
इसका जवाब अपने दिल से पूछिए । 
हम क्यों यकीन रख सकते हैं कि परमेश्‍वर ने पृथ्वी के बारे में अपना मकसद नहीं बदला है ? 
लेकिन जब आदम और हव्वा ने परमेश्‍वर की आज्ञा तोड़ दी और उन्हें अदन के बगीचे से निकाल दिया गया तो पृथ्वी पर इंसान के हमेशा तक जीने के बारे में क्या परमेश्‍वर ने अपना मकसद बदल दिया ? 
हरगिज़ नहीं ! 
अगर परमेश्‍वर अपना इरादा बदल देता , तो इसका यह मतलब होता कि शुरूआत में परमेश्‍वर का जो मकसद था उसे वह पूरा करने के काबिल नहीं है इसलिए उसने अपनी हार मान ली । 
हम यकीन रख सकते हैं कि परमेश्‍वर अपने वादों को ज़रूर पूरा करेगा क्योंकि वह खुद कहता है : “ उसी प्रकार से मेरा वचन भी होगा जो मेरे मुख से निकलता है ; वह व्यर्थ ठहरकर मेरे पास न लौटेगा , परन्तु , जो मेरी इच्छा है उसे वह पूरा करेगा , और जिस काम के लिये मैं ने उसको भेजा है उसे वह सुफल करेगा । ” — यशायाह ५५ : ११ . 
( क ) कौन - सी बात हमें और भी यकीन दिलाती है कि धर्मी लोग पृथ्वी पर हमेशा तक जीएँगे ? 
( ख ) अगले लेख में हम किस बात की चर्चा करेंगे ? 
यह बात बाइबल में साफ - साफ बताई गई है कि पृथ्वी के बारे में परमेश्‍वर का मकसद नहीं बदला । 
परमेश्‍वर वादा करता है : “ धर्मी लोग पृथ्वी के अधिकारी होंगे , और उस में सदा बसे रहेंगे । ” 
यीशु मसीह ने भी अपने पहाड़ी उपदेश में कहा कि नम्र लोग पृथ्वी के अधिकारी होंगे । 
लेकिन हम हमेशा की ज़िंदगी कैसे पा सकते हैं और ऐसी ज़िंदगी का आनंद उठाने के लिए हमें क्या करना चाहिए ? 
इन बातों की चर्चा अगले लेख में की जाएगी । 
आपका जवाब क्या होगा ? 
□ कई लोग क्यों मानते हैं कि हमेशा तक जीना मुमकिन है ? 
□ किस बात से हमें यकीन होना चाहिए कि हमें हमेशा तक जीने के लिए बनाया गया था ? 
□ मानवजाति और पृथ्वी के बारे में शुरूआत में परमेश्‍वर का मकसद क्या था ? 
□ हम क्यों यकीन रख सकते हैं कि परमेश्‍वर अपना शुरूआती मकसद ज़रूर पूरा करेगा ? 

विषय - सूची 
15 सितंबर , 2010 
अध्ययन लेख 
दिए गए हफ्तों के लिए अध्ययन लेख : 
25 - 31 अक्टूबर , 2010 
यहोवा की आशीष पाने के लिए मेहनत कीजिए 
पेज 7 
गीत : 1 , 38 
1 - 7 नवंबर , 2010 
एकता से सच्ची उपासना की पहचान होती है 
पेज 12 
गीत : 20 , 53 
8 - 14 नवंबर , 2010 
मसीही एकता से परमेश्‍वर की महिमा होती है 
पेज 16 
गीत : 31 , 34 
15 - 21 नवंबर , 2010 
“ तुम्हारा एक ही नेता ” है — मसीह 
पेज 21 
गीत : 42 , 25 
22 - 28 नवंबर , 2010 
आज हमारा जोशीला नेता 
पेज 25 
गीत : 6 , 44 
अध्ययन लेखों का मकसद 
अध्ययन लेख 1 पेज 7 - 11 
यहोवा की धर्मी माँगों को पूरा करने के लिए उसके सेवकों को उसकी आशीष की ज़रूरत है । 
इसके लिए हमें क्या मेहनत करनी होगी ? 
यहोवा की पवित्र शक्‍ति हमें किस तरह आनेवाली चुनौतियों का सामना करने में मदद देगी ? 
अध्ययन लेख 2 , 3 पेज 12 - 20 
ये दो लेख हमें यह समझने में मदद देंगे कि भाइयों का एकता में मिलकर काम करना वाकई मनोहर बात है । 
हम देखेंगे कि क्यों सिर्फ यहोवा सभी राष्ट्र के लोगों को एकता की डोर में बाँध सकता है । 
हम यह भी चर्चा करेंगे कि मंडली में हर कोई कैसे एकता को बनाए रखने में अपना सहयोग दे सकता है और परमेश्‍वर की महिमा कर सकता है । 
अध्ययन लेख 4 , 5 पेज 21 - 29 
इन दोनों लेखों में हमें अपने राजा मसीह के बारे में और भी ज़्यादा समझ मिलेगी कि वह अगुवे के तौर पर कैसे भूमिका निभाता है । 
धरती पर उसके चेलों से बनी मंडली में जो कुछ हो रहा है , उस सबकी उसे पूरी खबर है । 
इस अंक में ये लेख भी हैं : 
कमाल की बढ़ोतरी के समय में सेवा करना 3 
बल्गारिया के एक खास अभियान में कामयाबी 30 

यहोवा हमारी दुहाई सुनता है 
“ यहोवा की आंखें धर्मियों पर लगी रहती हैं , और उसके कान भी उनकी दोहाई की ओर लगे रहते हैं । ” — भज . 
34 : 15 . 
1 , 2 . 
( क ) आज बहुत - से लोग कैसा महसूस करते हैं ? 
( ख ) यह हमारे लिए कोई हैरानी की बात क्यों नहीं ? 
क्या आप ज़िंदगी की भारी परेशानियों की वजह से मायूस हैं ? 
अगर हाँ , तो आप अकेले नहीं । 
लाखों लोग हैं , जिन्हें हर दिन इस दुष्ट संसार से आनेवाले दबावों का सामना करना पड़ता है । 
किसी - किसी के लिए तो यह बरदाश्‍त से बाहर है । 
वे बिलकुल वैसा ही महसूस करते हैं , जैसा भजनहार दाऊद ने महसूस किया था । 
उसने लिखा : “ मैं निर्बल और बहुत ही चूर हो गया हूं ; मैं अपने मन की घबराहट से कराहता हूं । 
मेरा हृदय धड़कता है , मेरा बल घटता जाता है ; और मेरी आंखों की ज्योति भी मुझ से जाती रही । ” — भज . 
38 : 8 , 10 . 
लेकिन हम मसीहियों के लिए ज़िंदगी में आनेवाली परेशानियाँ कोई हैरानी की बात नहीं । 
क्योंकि हम जानते हैं कि “ पीड़ाओं ” का होना , यीशु की उपस्थिति के चिन्ह का एक पहलू है । 
यहाँ जिस यूनानी शब्द का अनुवाद “ पीड़ाओं ” किया गया है , वह शब्द स्त्री को होनेवाली प्रसव - पीड़ा के लिए इस्तेमाल किया जाता है । 
यह शब्द क्या ही सही तरीके से दिखाता है कि आज इन “ कठिन ” समयों में लोगों को किस हद तक तकलीफों से गुज़रना पड़ रहा है ! — 2 तीमु . 
3 : 1 . 
यहोवा हमारा दर्द समझता है 
परमेश्‍वर के लोग किस बात को बखूबी जानते हैं ? 
यहोवा के लोग बखूबी जानते हैं कि वे दुनिया की पीड़ाओं के असर से अछूते नहीं हैं और आज के बुरे हालात आगे चलकर और भी बदतर हो जाएँगे । 
इसके अलावा , परमेश्‍वर के सेवक होने के नाते हमें अपने “ विरोधी शैतान ” का भी मुकाबला करना पड़ता है , जो हमारे विश्‍वास को कमज़ोर करने पर तुला हुआ है । 
ऐसे में हमारे लिए दाऊद की तरह महसूस करना कितना आसान है : “ मेरा हृदय नामधराई के कारण फट गया , और मैं बहुत उदास हूं । 
मैं ने किसी तरस खानेवाले की आशा तो की , परन्तु किसी को न पाया , और शान्ति देनेवाले को ढूंढ़ता तो रहा , परन्तु कोई न मिला ” ! — भज . 
69 : 20 . 
जब हम पीड़ाओं से जूझते हैं , तब हमें किस बात से दिलासा मिल सकता है ? 
क्या दाऊद के कहने का यह मतलब था कि उसके साथ हमदर्दी जतानेवाला कोई न था ? 
जी नहीं , उसके कहने का यह मतलब नहीं था । 
गौर कीजिए कि उसने आगे क्या कहा : “ यहोवा दरिद्रों की ओर कान लगाता , और अपने लोगों को जो बन्धुए हैं तुच्छ नहीं जानता । ” 
कभी - कभी हमें लग सकता है कि हमारे दुःखों या पीड़ाओं ने मानो हमें बंदी बना रखा हो । 
ऐसे में , हमें शायद लगे कि दूसरे हमारे हालात को नहीं समझते । 
और हो सकता है , यह सच भी हो । 
मगर दाऊद की तरह , हमें भी इस बात से दिलासा मिल सकता है कि दूसरे चाहे समझें या न समझें , यहोवा हमारा दर्द अच्छी तरह समझता है । — भज . 
34 : 15 . 
राजा सुलैमान को किस बात का यकीन था ? 
दाऊद के बेटे , सुलैमान ने मंदिर के समर्पण के वक्‍त इस सच्चाई पर ज़ोर दिया था कि यहोवा हमारा दर्द समझता है । 
उसने गिड़गिड़ाकर यहोवा से बिनती की कि वह उन सभी नेकदिल लोगों की पुकार सुने , जो ‘ अपना अपना दुःख और खेद ’ लेकर उसके पास आते हैं । 
क्या परमेश्‍वर इन सभी दुखियारों की प्रार्थनाएँ सुनता ? 
सुलैमान ने अपना यकीन ज़ाहिर करते हुए कहा कि परमेश्‍वर न सिर्फ उनकी प्रार्थनाओं को सुनेगा , बल्कि उनकी मदद करने के लिए कदम भी उठाएगा । 
परमेश्‍वर ऐसा क्यों करेगा ? 
क्योंकि वह अच्छी तरह जानता है कि “ मनुष्यों के मनों ” ( NHT ) में क्या है । 
हम अपनी पीड़ाओं का कैसे सामना कर सकते हैं , और क्यों ? 
आज हम भी ‘ अपने दुःख और खेद ’ के , यानी अपनी पीड़ाओं के बारे में यहोवा से प्रार्थना कर सकते हैं । 
यह जानकर हमें दिलासा मिलना चाहिए कि वह हमारा दर्द समझता है और उसे हमारी परवाह है । 
प्रेरित पतरस ने इस बात को पुख्ता करते हुए कहा : “ अपनी सारी चिन्ता उसी पर डाल दो , क्योंकि उस को तुम्हारा ध्यान है । ” 
जी हाँ , हम पर जो बीतती है , उससे यहोवा को फर्क पड़ता है । 
यहोवा के इसी प्यार और परवाह पर ज़ोर देते हुए यीशु ने कहा : “ क्या पैसे में दो गौरैये नहीं बिकतीं ? 
तौभी तुम्हारे पिता की इच्छा के बिना उन में से एक भी भूमि पर नहीं गिर सकती । 
तुम्हारे सिर के बाल भी सब गिने हुए हैं । 
इसलिये , डरो नहीं ; तुम बहुत गौरैयों से बढ़कर हो । ” — मत्ती 10 : 29 - 31 . 
यहोवा से मिलनेवाली मदद पर भरोसा रखिए 
हम किससे मदद पाने का भरोसा रख सकते हैं ? 
हम बेशक इस बात का भरोसा रख सकते हैं कि जब हम किसी तकलीफ में होते हैं , तो यहोवा हमें मदद देने की न सिर्फ इच्छा रखता है , बल्कि ताकत भी रखता है । 
“ परमेश्‍वर हमारा शरणस्थान और बल है , संकट में अति सहज से मिलनेवाला सहायक ” या मददगार । 
परमेश्‍वर हमारा मददगार कैसे साबित होता है ? 
गौर कीजिए कि 1 कुरिन्थियों 10 : 13 क्या कहता है : “ परमेश्‍वर सच्चा है : वह तुम्हें सामर्थ से बाहर परीक्षा में न पड़ने देगा , बरन परीक्षा के साथ निकास भी करेगा ; कि तुम सह सको । ” 
यहोवा हमारी मुश्‍किलों को दूर करने के लिए घटनाओं का रुख मोड़ सकता है , या फिर हमें मुश्‍किल हालात में धीरज धरने की ताकत दे सकता है । 
यहोवा चाहे कोई भी तरीका अपनाए , एक बात तय है कि वह हमारी मदद ज़रूर करेगा । 
अगर हम चाहते हैं कि यहोवा हमारी मदद करे , तो हमें क्या करने की ज़रूरत है ? 
अगर हम चाहते हैं कि यहोवा हमारी मदद करे , तो हमें क्या करने की ज़रूरत है ? 
हमें सलाह दी गयी है : “ अपनी सारी चिन्ता उसी पर डाल दो । ” 
इस सलाह का मतलब है कि एक बार जब हम अपनी सारी चिंताएँ यहोवा के हाथों में सौंप देते हैं , तो उसके बाद से हमारी यही कोशिश रहनी चाहिए कि हम उनके बारे में फिक्र करना छोड़ दें । 
साथ ही , हमें धीरज धरते हुए यहोवा पर भरोसा रखना चाहिए कि वह हमारी ज़रूरतें पूरी करेगा । 
ऐसा भरोसा पैदा करने के लिए हमें नम्र होने की ज़रूरत है । 
हमें यह नहीं सोचना चाहिए कि हम खुद की ताकत और बुद्धि से अपनी समस्याओं को सुलझा सकते हैं । 
इसके बजाय , हमें “ परमेश्‍वर के बलवन्त हाथ के नीचे ” खुद को नम्र बनाना चाहिए । 
ऐसा करके हम कबूल करते हैं कि यहोवा के आगे हम कुछ भी नहीं हैं । 
इससे हमें उन तकलीफों को सहने में मदद मिलती है , जो परमेश्‍वर हम पर आने देता है । 
हम शायद चाहें कि हमें परेशानियों से फौरन राहत मिल जाए । 
मगर साथ ही , हमें यहोवा पर पूरा भरोसा है कि वह ठीक - ठीक जानता है कि उसे कब और कैसे हमारी खातिर कार्रवाई करनी है । — भज . 
54 : 7 ; यशा . 
41 : 10 . 
दाऊद को किस तरह का बोझ यहोवा पर डाल देना पड़ा था ? 
भजन 55 : 22 में दर्ज़ , दाऊद के शब्दों को याद कीजिए : “ अपना बोझ यहोवा पर डाल दे वह तुझे सम्भालेगा ; वह धर्मी को कभी टलने न देगा । ” 
जब दाऊद ने ये शब्द लिखे , तब वह अंदर - ही - अंदर बहुत मायूस था । 
दाऊद ने यह भजन उस वक्‍त रचा , जब उसके बेटे , अबशालोम ने उसकी राजगद्दी हड़पने की साज़िश रची थी । 
इस साज़िश में दाऊद का सबसे भरोसेमंद सलाहकार , अहीतोपेल भी शामिल था । 
इसलिए दाऊद को अपनी जान बचाकर यरूशलेम से भागना पड़ा । 
ऐसे मुश्‍किल हालात में भी दाऊद ने लगातार परमेश्‍वर पर भरोसा रखा और परमेश्‍वर ने उसका भरोसा नहीं तोड़ा । 
जब हम पीड़ाओं से गुज़रते हैं , तब हमें क्या करना चाहिए ? 
आज हम चाहे कोई भी पीड़ा से क्यों न गुज़रते हों , दाऊद की तरह , उस बारे में यहोवा से प्रार्थना करना हमारे लिए निहायत ज़रूरी है । 
इसी सिलसिले में पौलुस ने हमें जो करने को कहा , आइए उस पर गौर करें । 
इस तरह सच्चे दिल से प्रार्थना करने का क्या नतीजा होगा ? 
‘ परमेश्‍वर की शान्ति , जो समझ से बिलकुल परे है , हमारे हृदय और विचारों को मसीह यीशु में सुरक्षित रखेगी । ’ 
“ परमेश्‍वर की शान्ति ” हमारे हृदय और विचारों को कैसे सुरक्षित रखती है ? 
क्या प्रार्थना करने से हमारे हालात बदल जाएँगे ? 
शायद । 
फिर भी , हमें एक बात याद रखनी चाहिए कि यहोवा हमेशा उस तरीके से हमारी प्रार्थनाओं का जवाब नहीं देता , जैसा हम उम्मीद करते हैं । 
मगर हाँ , प्रार्थना से हम सोचने - समझने की अपनी काबिलीयत बनाए रख पाते हैं और इस तरह , हम अपनी सुध - बुध नहीं खोते । 
“ परमेश्‍वर की शान्ति ” हमें ऐसे वक्‍त पर मज़बूत और स्थिर कर सकती है , जब हम चिंताओं के बोझ तले दबे होते हैं । 
जिस तरह सेना की एक टुकड़ी हमला करनेवाले दुश्‍मनों से नगर की हिफाज़त करती है , उसी तरह “ परमेश्‍वर की शान्ति ” हमारे हृदय और विचारों को सुरक्षित रखती है । 
इतना ही नहीं , यह शांति हमारे दिल से शक , डर और बुरे खयालातों को निकाल फेंकती है । 
साथ ही , यह हमें जल्दबाज़ी में कदम उठाने या बेवकूफी का काम करने से रोकती है । — भज . 
145 : 18 . 
उदाहरण देकर समझाइए कि एक इंसान मन की शांति कैसे पा सकता है । 
पीड़ाओं से गुज़रते वक्‍त , हम मन की शांति कैसे पा सकते हैं ? 
एक कर्मचारी के उदाहरण पर गौर कीजिए , जिसके हालात कुछ हद तक हमारे जैसे हैं । 
वह जिस कंपनी में काम करता है , उसका मैनेजर बहुत ही कठोर है और बात - बात पर गाली - गलौज करता है । 
जबकि कंपनी का मालिक बहुत ही कृपालु और समझदार इंसान है । 
एक दिन जब उस कर्मचारी को अपने मालिक से बात करने का मौका मिलता है , तो वह उसके सामने खुलकर अपनी भावनाएँ ज़ाहिर करता है । 
इस पर मालिक , कर्मचारी से कहता है कि वह उसकी परेशानी समझ सकता है और उसे भरोसा दिलाता है कि जल्द ही , वह मैनेजर को बरखास्त कर देगा । 
यह सुनकर कर्मचारी को कैसा लगता है ? 
मालिक की बात पर यकीन करने और आगे जो होनेवाला है , यह जानने से उसे अपने काम पर टिके रहने की हिम्मत मिलती है ; फिर चाहे उस दौरान उसे मैनेजर की और भी बेरुखी का सामना क्यों न करना पड़े । 
वैसे ही आज हमें पता है कि यहोवा हमारे हालात समझता है और हमें भरोसा दिलाता है कि बहुत जल्द “ इस जगत का सरदार निकाल दिया जाएगा । ” 
यह जानकर हमें क्या ही दिलासा मिलता है ! 
प्रार्थना के अलावा , हमें और क्या करना चाहिए ? 
तो क्या अपनी समस्याओं के बारे में यहोवा से सिर्फ प्रार्थना करना काफी है ? 
जी नहीं , हमें और भी कुछ करने की ज़रूरत है । 
हमें अपनी प्रार्थनाओं के मुताबिक काम भी करना चाहिए । 
जब राजा शाऊल ने दाऊद को मारने के लिए उसके घर आदमी भेजे , तब दाऊद ने यहोवा से यह बिनती की : “ हे मेरे परमेश्‍वर , मुझ को शत्रुओं से बचा , मुझे ऊंचे स्थान पर रखकर मेरे विरोधियों से बचा , मुझ को बुराई करनेवालों के हाथ से बचा , और हत्यारों से मेरा उद्धार कर । ” 
प्रार्थना करने के अलावा , दाऊद ने अपनी पत्नी की बात मानी और वहाँ से भाग खड़ा हुआ । 
उसी तरह , हम व्यावहारिक बुद्धि के लिए यहोवा से प्रार्थना कर सकते हैं , ताकि हम अपनी पीड़ाओं से जूझने या फिर अपने हालात को सुधारने के लिए कदम उठा सकें । — याकू . 
1 : 5 . 
हम धीरज धरने की ताकत कैसे पा सकते हैं 
मुश्‍किलों से जूझते वक्‍त , क्या बात हमें धीरज धरने में मदद दे सकती है ? 
हो सकता है हमारी दुःख - तकलीफें फौरन दूर न हों , बल्कि कुछ समय तक बनी रहें । 
ऐसे में कौन - सी बातें हमें धीरज धरने में मदद देंगी ? 
पहली बात : याद रखिए कि जब हम मुश्‍किलों के बावजूद वफादारी से यहोवा की सेवा करते रहते हैं , तो हम उसके लिए अपने प्यार का सबूत देते हैं । 
गौर कीजिए कि शैतान ने अय्यूब पर क्या लांछन लगाया : “ क्या अय्यूब परमेश्‍वर का भय बिना लाभ के मानता है ? 
क्या तू ने उसकी , और उसके घर की , और जो कुछ उसका है उसके चारों ओर बाड़ा नहीं बान्धा ? 
तू ने तो उसके काम पर आशीष दी है , और उसकी सम्पत्ति देश भर में फैल गई है । 
परन्तु अब अपना हाथ बढ़ाकर जो कुछ उसका है , उसे छू ; तब वह तेरे मुंह पर तेरी निन्दा करेगा । ” 
अय्यूब ने अपनी खराई बनाए रखने के ज़रिए , यह साबित किया कि शैतान का इलज़ाम सरासर गलत है । 
उसी तरह , जब हम मुश्‍किल - से - मुश्‍किल हालात में भी धीरज धरते हैं , तो हम भी शैतान को झूठा साबित करते हैं । 
इसके अलावा , धीरज धरने से हमारी आशा और हमारा विश्‍वास भी मज़बूत होता है । — याकू . 
1 : 4 . 
किन लोगों की मिसालों से हमें ताकत मिल सकती है ? 
दूसरी बात : हमें हमेशा याद रखना चाहिए कि हमारे “ भाई जो संसार में हैं , ऐसे ही दुख भुगत रहे हैं । ” 
जी हाँ , “ [ हम ] किसी ऐसी परीक्षा में नहीं पड़े , जो मनुष्य के सहने से बाहर है । ” 
इसलिए अपनी ही मुश्‍किलों पर ध्यान देने के बजाय , अगर हम दूसरों की मिसालों पर मनन करें , तो इससे हमें हिम्मत और ताकत मिल सकती है । 
वक्‍त निकालकर उन लोगों की मिसालों के बारे में गहराई से सोचिए , जिन्हें आप जानते हैं और जो पहाड़ जैसी मुश्‍किलों का सामना करते हुए भी वफादार बने रहे । 
क्या आपने कभी हमारे साहित्य से खोजबीन करके ऐसे भाई या बहन की जीवनी पढ़ी है , जो उसी पीड़ा से गुज़रा है , जिससे आप गुज़र रहे हैं ? 
यकीन मानिए ऐसा करने से आपको बहुत हिम्मत मिलेगी । 
जब हम तरह - तरह की आज़माइशों से गुज़रते हैं , तब परमेश्‍वर हमें कैसे ताकत देता है ? 
तीसरी बात : यह कभी मत भूलिए कि यहोवा “ दया का पिता , और सब प्रकार की शान्ति का परमेश्‍वर है । 
वह हमारे सब क्लेशों में शान्ति देता है ; ताकि हम उस शान्ति के कारण जो परमेश्‍वर हमें देता है , उन्हें भी शान्ति दे सकें , जो किसी प्रकार के क्लेश में हों । ” 
यह ऐसा है मानो परमेश्‍वर हमारे पास खड़ा हमें हिम्मत और ताकत देता है । 
वह न सिर्फ अभी के क्लेशों में , बल्कि “ हमारे सब क्लेशों में ” ऐसा करता है । 
और इस तरह , परमेश्‍वर से मिलनेवाली ताकत की बदौलत हम दूसरों को दिलासा दे पाते हैं , फिर चाहे वे ‘ किसी भी प्रकार के क्लेश ’ में क्यों न हों । 
पौलुस ने खुद अपनी ज़िंदगी में इन बातों को सच साबित होते देखा था । — 2 कुरि . 
4 : 8 , 9 ; 11 : 23 - 27 . 
ज़िंदगी की पीड़ाओं का सामना करने में बाइबल हमारी मदद कैसे कर सकती है ? 
चौथी बात : हमारे पास परमेश्‍वर का वचन , बाइबल है जो “ उपदेश , और समझाने , और सुधारने , और धर्म की शिक्षा के लिये लाभदायक है । 
ताकि परमेश्‍वर का जन सिद्ध बने , और हर एक भले काम के लिये तत्पर हो जाए । ” 
परमेश्‍वर का वचन हमें सिर्फ “ हर एक भले काम के लिये ” ही नहीं , बल्कि जीवन की पीड़ाओं का सामना करने के लिए भी “ सिद्ध ” और “ तत्पर ” बनाता है । 
मूल भाषा के जिस शब्द का अनुवाद “ तत्पर ” किया गया है , उसका शाब्दिक अर्थ है , “ पूरी तरह से लैस । ” 
यह शब्द पुराने ज़माने के एक ऐसे जहाज़ के लिए इस्तेमाल किया जाता था , जो एक लंबी यात्रा के लिए ज़रूरी सामानों से पूरी तरह लैस होता था । 
या फिर यह शब्द एक ऐसे यंत्र के लिए इस्तेमाल किया जाता था , जो उस काम को अच्छी तरह पूरा करता था , जिस काम के लिए उसे बनाया गया था । 
उसी तरह , यहोवा अपने वचन के ज़रिए हमें हर ज़रूरी मदद देता है , ताकि हम ज़िंदगी में आनेवाली परेशानियों का सामना करने के काबिल बन सकें । 
इसलिए हम कह सकते हैं : “ अगर परमेश्‍वर हम पर कोई आज़माइश आने देता है , तो उसकी मदद से हम उसमें धीरज भी धर सकते हैं । ” 
हमारी सभी पीड़ाओं से छुटकारा 
वफादारी से धीरज धरने में हमें और किस बात से मदद मिलेगी ? 
पाँचवीं बात : हमेशा इस शानदार सच्चाई को अपने मन में रखिए कि यहोवा बहुत जल्द इंसानों की सारी दुःख - तकलीफों को जड़ से उखाड़ फेंकेगा । 
जब परमेश्‍वर का यह वादा पूरा होगा , तब हमें न सिर्फ अपनी पीड़ाओं से छुटकारा मिलेगा , बल्कि हमेशा की ज़िंदगी की हमारी आशा भी पूरी होगी ; फिर चाहे वह स्वर्ग में यीशु के साथ जीने की हो या इसी धरती पर फिरदौस में जीने की । 
वफादारी से मुश्‍किलों का सामना करने के लिए हमें क्या करने की ज़रूरत है ? 
हमें उस समय का बेसब्री से इंतज़ार है , जब इस दुष्ट संसार की दर्दनाक पीड़ाएँ नहीं रहेंगी ! 
लेकिन तब तक हमें इन हालात से लगातार जूझना पड़ेगा । 
ऐसे में हमें हमेशा याद रखना चाहिए कि पूरी वफादारी के साथ धीरज धरने से हम इब्‌लीस को झूठा साबित करते हैं । 
हमें ताकत पाने के लिए यहोवा से प्रार्थना करनी चाहिए । 
अगर हम यह बात अपने मन में रखें कि हमारे भाई - बहन भी हमारी जैसी ही मुश्‍किलों से लड़ रहे हैं , तो हमें भाइयों की बिरादरी से भी ताकत मिल सकती है । 
हमें लगातार परमेश्‍वर के वचन का अच्छा इस्तेमाल करना चाहिए , ताकि हम सिद्ध और तत्पर बनते जाएँ । 
इसके अलावा , “ सब प्रकार की शान्ति का परमेश्‍वर ” हमें जो प्यार और परवाह दिखाता है , उस पर से हमें अपना विश्‍वास कभी डगमगाने नहीं देना चाहिए । 
याद रखिए कि “ यहोवा की आंखें धर्मियों पर लगी रहती हैं , और उसके कान भी उनकी दोहाई की ओर लगे रहते हैं । ” — भज . 
34 : 15 . 
क्या आप जवाब दे सकते हैं ? 
• पीड़ाओं से गुज़रते वक्‍त , दाऊद ने कैसा महसूस किया ? 
• राजा सुलैमान को किस बात का यकीन था ? 
• यहोवा हम पर जो मुसीबतें आने देता है , उनका सामना करने में कौन - सी बातें हमारी मदद कर सकती हैं ? 
[ पेज 13 पर तसवीर ] 
सुलैमान को पूरा यकीन था कि यहोवा अपने उन लोगों की मदद करने के लिए ज़रूर कदम उठाएगा , जो पीड़ाओं में पड़े तड़प रहे हैं 
[ पेज 15 पर तसवीर ] 
दाऊद ने प्रार्थना के ज़रिए अपना बोझ यहोवा पर डाल दिया और फिर , उस प्रार्थना के मुताबिक काम किया 

“ जागते रहो ” ! 
“ जो मैं तुम से कहता हूं , वही सब से कहता हूं , जागते रहो । ” — मरकुस 13 : 37 . 
1 , 2 . 
( क ) अपनी चीज़ों की हिफाज़त करने के बारे में एक आदमी ने क्या सबक सीखा ? 
( ख ) यीशु के बताए चोर के दृष्टांत से हम जागते रहने के बारे में क्या सीखते हैं ? 
क्वान ने अपनी सारी कीमती चीज़ें घर पर रखी थीं । 
उसने सारी चीज़ें अपने पलंग के नीचे छिपाकर रखीं , क्योंकि उसके ख्याल से वह घर की सबसे महफूज़ जगह थी । 
मगर एक रात जब वह और उसकी पत्नी सोए हुए थे , तो एक चोर उनके घर में घुस आया । 
चोर को शायद ठीक - ठीक पता था कि कीमती चीज़ें कहाँ पर हैं । 
इसलिए उसने धीरे से , बिना किसी आहट के सीधे पलंग के नीचे जाकर सारी - की - सारी कीमती चीज़ें चुरा लीं । 
यहाँ तक कि जो पैसा क्वान ने पलंग की पासवाली मेज़ की दराज़ में रखा था , उन्हें भी लेकर वह चंपत हो गया । 
सुबह जब क्वान की आँख खुली तो उसे पता चला कि घर में चोरी हो गयी है । 
क्वान ने वाकई एक कड़वा सबक सीखा जो उसे ज़िंदगी भर याद रहेगा । 
वह यह कि सोता हुआ इंसान कभी अपनी चीज़ों की हिफाज़त नहीं कर सकता । 
यही बात आध्यात्मिक मामले में भी सच है । 
अगर हम आध्यात्मिक रूप से सोते रहें , तो हम कभी - भी अपनी आशा और अपने विश्‍वास की हिफाज़त नहीं कर पाएँगे । 
इसलिए पौलुस हमें उकसाता है : “ हम औरों की नाईं सोते न रहें , पर जागते और सावधान रहें । ” 
जागते रहना कितना ज़रूरी है , यह समझाने के लिए यीशु ने एक चोर का दृष्टांत दिया । 
वह दृष्टांत देने से पहले उसने बताया कि उसके न्यायी बनकर आने से पहले दुनिया में कैसी घटनाएँ घटेंगी । 
फिर उसने यह चेतावनी दी : “ इसलिये जागते रहो , क्योंकि तुम नहीं जानते कि तुम्हारा प्रभु किस दिन आएगा । 
परन्तु यह जान लो कि यदि घर का स्वामी जानता होता कि चोर किस पहर आएगा , तो जागता रहता ; और अपने घर में सेंध लगने न देता । 
इसलिये तुम भी तैयार रहो , क्योंकि जिस घड़ी के विषय में तुम सोचते भी नहीं हो , उसी घड़ी मनुष्य का पुत्र आ जाएगा । ” 
चोर कभी बताकर नहीं आता , बल्कि वह ऐसे वक्‍त पर आने की ताक में रहता है जब किसी को उसके आने की उम्मीद न हो । 
ठीक उसी तरह जैसे यीशु ने कहा , इस दुनिया का अंत ‘ उस घड़ी में आएगा जिसके विषय में हम सोचते भी न हों । ’ 
“ जागते रहो , विश्‍वास में स्थिर रहो ” 
यीशु ने शादी से लौटनेवाले अपने मालिक का इंतज़ार कर रहे दासों का जो दृष्टांत बताया , उससे जागते रहने की ज़रूरत के बारे में क्या पता चलता है ? 
सुसमाचार की किताब , लूका में बताया गया है कि यीशु ने मसीहियों की तुलना कुछ ऐसे दासों से की जो शादी से लौटनेवाले अपने मालिक की राह देख रहे हैं । 
उन्हें जागते रहना चाहिए था ताकि जब उनका मालिक आए तो वे उसका स्वागत कर सकें । 
कुछ ऐसी ही बात यीशु ने अपने चेलों को भी बतायी : “ जिस घड़ी तुम सोचते भी नहीं , उस घड़ी मनुष्य का पुत्र आ जावेगा । ” 
कुछ लोग जो बहुत सालों से यहोवा की सेवा करते आ रहे हैं , वे आज वक्‍त की नज़ाकत को भूल सकते हैं । 
यहाँ तक कि वे शायद कहें , अंत आने में अभी काफी वक्‍त है । 
मगर ऐसी सोच से हमारा ध्यान आध्यात्मिक बातों से हटकर ऐशो - आराम की तरफ जा सकता है । 
अगर हम इस तरह बहक गए तो आध्यात्मिक तौर पर सोने लगेंगे । — लूका 8 : 14 ; 21 : 34 , 35 . 
किस बात का पक्का यकीन होने से हमारे दिल में जागते रहने के लिए ज़बरदस्त इच्छा पैदा होगी , और इस बारे में यीशु ने क्या बताया था ? 
यीशु के दृष्टांत से हम एक और सबक सीख सकते हैं । 
हालाँकि दासों को यह नहीं पता था कि उनका मालिक रात के किस पहर आएगा , मगर वे यह ज़रूर जानते थे कि वह किस रात आएगा । 
अगर वे यह सोचते कि उनका मालिक किसी और रात को आएगा , तो उन्हें उस रात जागने में मुश्‍किल होती । 
मगर , वे अच्छी तरह जानते थे कि उनका मालिक किस रात आएगा , इसलिए उनमें जागते रहने की ज़बरदस्त इच्छा पैदा हुई । 
बाइबल की भविष्यवाणियाँ साफ - साफ दिखाती हैं कि हम अंतिम समय में जी रहे हैं ; मगर वह यह नहीं बतातीं कि अंत किस दिन या किस घड़ी आएगा । 
अंत आने के बारे में हमें जो विश्‍वास है वह हमें जागते रहने में मदद देता है । 
लेकिन अगर हमें इस बात का पक्का यकीन हो कि यहोवा का दिन बहुत ही करीब है , तो हमारे दिल में जागते रहने की और भी ज़बरदस्त इच्छा पैदा होगी । — सपन्याह 1 : 14 . 
पौलुस ने जैसा उकसाया , उसके मुताबिक हम कैसे ‘ जागते रह सकते हैं ? ’ 
पौलुस ने कुरिन्थियों को लिखी अपनी पत्री में उकसाया : “ जागते रहो , विश्‍वास में स्थिर रहो । ” 
जी हाँ , जागते रहने और विश्‍वास में मज़बूत होने का आपस में ताल - मेल है । 
हम कैसे जागते रह सकते हैं ? 
परमेश्‍वर के वचन की गहरी बातों का ज्ञान लेने के ज़रिए । 
इसलिए निजी अध्ययन की अच्छी आदत डालने और बिना नागा सभाओं में हाज़िर होने से हमारा विश्‍वास मज़बूत होगा । 
परमेश्‍वर के दिन को हमेशा अपने मन में रखना हमारे विश्‍वास का एक अहम पहलू है । 
इसलिए अगर हम समय - समय पर बाइबल में दिए उन सबूतों पर विचार करेंगे जो दिखाते हैं कि हम इस दुनिया के अंत के बिलकुल करीब आ पहुँचे हैं , तो हम उस अंत के बारे में अहम सच्चाइयों को नहीं भूलेंगे । 
* दुनिया में होनेवाली उन घटनाओं पर भी ध्यान देना फायदेमंद होगा जो बाइबल की भविष्यवाणी को पूरा करती हैं । 
जर्मनी के एक भाई ने लिखा : “ जब भी मैं युद्ध , भूकंप , हिंसा और इस पृथ्वी पर फैले प्रदूषण की खबरें सुनता हूँ , तो मुझे और पक्का यकीन होता है कि हम अंत के बहुत करीब पहुँच गए हैं । ” 
यीशु ने कैसे बताया कि समय के गुज़रते हम आध्यात्मिक रूप से ऊँघ सकते हैं ? 
मरकुस अध्याय 13 में , हम एक और घटना के बारे में पढ़ते हैं जिसमें यीशु अपने अनुयायियों को जागते रहने के लिए उकसाता है । 
उस अध्याय में यीशु उनके हालात की तुलना एक द्वारपाल से करता है जो दूर देश की यात्रा पर गए अपने मालिक की वापसी का इंतज़ार कर रहा है । 
द्वारपाल को यह नहीं पता है कि उसका मालिक किस घड़ी लौटेगा । 
उसे बस जागते रहना था । 
यीशु ने रात के चार अलग - अलग पहर का ज़िक्र किया जिनमें मालिक के आने की गुंजाइश थी । 
रात का चौथा पहर , करीब सुबह तीन बजे से लेकर सूरज निकलने तक होता है । 
इस आखिरी पहर में द्वारपाल की आसानी से आँख लग सकती थी । 
देखा गया है कि सैनिक भी अपने दुश्‍मन पर अचानक हमला करने के लिए इसी वक्‍त को सबसे बेहतर समझते हैं । 
ठीक उसी तरह , अंतिम दिन के इस आखिरी दौर में जब सारा संसार गहरी नींद में सोया पड़ा है , ऐसे में अपनी आँख खुली रखने के लिए पहले से कड़ा संघर्ष करने की ज़रूरत है । 
इसलिए यीशु ने अपने दृष्टांत में बार - बार ज़ोर देकर कहा : “ देखो , जागते [ रहो ] . . . 
इसलिये जागते रहो . . . 
जो मैं तुम से कहता हूं , वही सब से कहता हूं , जागते रहो । ” — मरकुस 13 : 32 - 37 . 
हम किस खतरे में पड़ सकते हैं और उसको मद्देनज़र रखते हुए बाइबल हमें बार - बार कौन - सी चेतावनी देती है ? 
यीशु ने अपनी सेवा के दौरान और पुनरुत्थान पाने के बाद भी जागते रहने के लिए उकसाया । 
दरअसल , बाइबल के तकरीबन हर वृत्तांत में जहाँ संसार के अंत का ज़िक्र है , वहाँ जागते रहने की चेतावनी भी दी गयी है । 
* तो इससे बिलकुल साफ ज़ाहिर है कि आध्यात्मिक मायनों में सो जाना , असल में एक बहुत बड़ा खतरा है । 
इसलिए हम सभी को यीशु की चेतावनियों पर ध्यान देने की कितनी ज़रूरत है ! — 1 कुरिन्थियों 10 : 12 ; 1 थिस्सलुनीकियों 5 : 2 , 6 . 
तीन प्रेरित जो जागते रहने से चूक गए 
गतसमनी बाग में जब यीशु ने अपने तीन प्रेरितों को जागते रहने के लिए कहा , तो उन्होंने क्या किया ? 
जागते रहने के लिए दिल में नेक इरादे होना काफी नहीं है । 
यह बात हम पतरस , याकूब और यूहन्‍ना की मिसाल से देख सकते हैं । 
ये तीनों आध्यात्मिक बातों पर मन लगानेवाले पुरुष थे , जो पूरी वफादारी से यीशु के पीछे चले थे । 
उनके दिल में यीशु के लिए गहरा प्यार भी था । 
इन सबके बावजूद सा . 
यु . 
33 की निसान 14 की रात को वे जागते रहने में नाकाम रहे । 
ऊपरी कोठरी में फसह का पर्व मनाने के बाद , जब ये तीन प्रेरित , यीशु के साथ गतसमनी बाग में गए तो उसने उनसे कहा : “ मेरा जी बहुत उदास है , यहां तक कि मेरे प्राण निकला चाहते हैं : तुम यहीं ठहरो , और मेरे साथ जागते रहो । ” 
यीशु ने अकेले में जाकर तीन बार सच्चे दिल से अपने स्वर्गीय पिता से बिनती की और हर बार जब वह प्रार्थना करके अपने साथियों के पास लौटा तो उसने उन्हें सोता हुआ पाया । । — मत्ती 26 : 40 , 43 , 45 . 
तीन प्रेरित क्यों सो गए थे ? 
ये तीन वफादार पुरुष यीशु का कहना मानने से क्यों चूक गए ? 
इसकी एक वजह यह थी कि वे थके - हारे थे । 
और रात भी काफी हो चुकी थी , शायद वह आधी रात के बाद का वक्‍त था और उनकी “ आंखे नींद से भरी थीं । ” 
फिर भी यीशु ने कहा : “ जागते रहो , और प्रार्थना करते रहो , कि तुम परीक्षा में न पड़ो : आत्मा तो तैयार है , परन्तु शरीर दुर्बल है । ” — मत्ती 26 : 41 . 
10 , 11 . 
( क ) थकावट के बावजूद यीशु को किस बात ने गतसमनी बाग में जागते रहने में मदद दी ? 
( ख ) यीशु के तीनों चेलों ने जागते रहने के लिए बताए जाने के बावजूद जो किया उससे हम क्या सीख सकते हैं ? 
इसमें शक नहीं कि उस खास रात को यीशु भी बहुत थका हुआ था । 
वह चाहता तो सो सकता था , मगर उसने ऐसा नहीं किया । 
इसके बजाय , उसने अपनी गिरफ्तारी से पहले के वे आखिरी कीमती लम्हे , सच्चे दिल से परमेश्‍वर से बिनती करने में बिताए । 
इसके कुछ ही दिन पहले , उसने अपने शिष्यों को यह कहकर प्रार्थना करने की सलाह दी : “ जागते रहो और हर समय प्रार्थना करते रहो कि तुम इन सब आनेवाली घटनाओं से बचने , और मनुष्य के पुत्र के साम्हने खड़े होने के योग्य बनो । ” 
हमें यीशु की इस सलाह को मानना चाहिए और प्रार्थना के मामले में उसकी अच्छी मिसाल पर चलकर यहोवा से लगातार दिल से बिनती करनी चाहिए । 
अगर हम ऐसा करेंगे तो हम आध्यात्मिक रूप से जागते रहेंगे । 
बेशक , यीशु अच्छी तरह जानता था कि वह बहुत जल्द गिरफ्तार होनेवाला है और उसे मौत की सज़ा दी जाएगी , जबकि उसके शिष्य यह नहीं समझ पाए थे । 
यीशु को पता था कि उसे काठ पर लटकाकर एक दर्दनाक मौत दी जाएगी और यह उसकी परीक्षाओं की इंतहा होगी । 
हालाँकि यीशु ने अपने प्रेरितों को इन सब बातों की चेतावनी दी थी , मगर वे उसकी बातों का मतलब नहीं समझ पाए थे । 
इसलिए वे सो गए जबकि यीशु प्रार्थना करता रहा । 
माना कि प्रेरितों की तरह हमारा शरीर भी कमज़ोर है , और परमेश्‍वर के मकसद के बारे में ऐसी कई बातें हैं जिन्हें हम अब तक नहीं जानते । 
फिर भी , अगर हम वक्‍त की नज़ाकत को ना पहचानें , तो हम आध्यात्मिक रूप से सो जाएँगे । 
इसलिए हमें चौकन्‍ना रहने की ज़रूरत है ताकि हमें नींद न आने लगे । 
तीन खास गुण 
पौलुस के मुताबिक जागते रहने के लिए किन तीन गुणों को हमें अपने अंदर बढ़ाना है ? 
वक्‍त की नज़ाकत को हमेशा ध्यान मे रखने के लिए हम क्या कर सकते हैं ? 
हमने पहले ही देखा है कि प्रार्थना करना और यहोवा के दिन को ध्यान में रखना कितना ज़रूरी है । 
इसके अलावा , पौलुस ने ऐसे तीन गुण बताए जिन्हें हमें अपने अंदर बढ़ाना है । 
वह कहता है : “ पर हम जो दिन के हैं , विश्‍वास और प्रेम की झिलम पहिनकर और उद्धार की आशा का टोप पहिनकर सावधान रहें । ” 
आइए देखें कि आध्यात्मिक रूप से जागते रहने में विश्‍वास , आशा और प्रेम कैसे हमारी मदद कर सकते हैं । 
विश्‍वास हमें जागते रहने में कैसे मदद देता है ? 
हमें इस बात का पक्का विश्‍वास होना चाहिए कि यहोवा अस्तित्त्व में है और वह “ अपने खोजनेवालों को प्रतिफल देता है । ” 
अंत के बारे में यीशु की भविष्यवाणी पहली सदी में एक छोटे पैमाने पर पूरी हुई थी । 
इससे हमारा यह विश्‍वास बढ़ता है कि उस भविष्यवाणी की बड़ी पूर्ति हमारे समय में ज़रूर होगी । 
और हमारा विश्‍वास हमें यहोवा के दिन का बेसब्री से इंतज़ार करने के लिए उकसाता है क्योंकि हमें यकीन है कि “ [ दर्शन की वह भविष्यवाणी ] निश्‍चय पूरी होगी , उस में देर न होगी । ” — हबक्कूक 2 : 3 . 
हमारे जागते रहने के लिए आशा क्यों ज़रूरी है ? 
हमारे पास जो पक्की आशा है , वह ‘ हमारे प्राण के लिए लंगर ’ की तरह है । 
यह हमें मुश्‍किल - से - मुश्‍किल हालात में भी धीरज धरने का हौसला देती है , भले ही हमें परमेश्‍वर के वादों के पूरा होने का लंबे समय तक इंतज़ार क्यों न करना पड़े । 
मार्गारेट जो एक अभिषिक्‍त बहन है और उसकी उम्र 90 साल से ज़्यादा है । 
उसे बपतिस्मा पाए 70 साल बीत चुके हैं । 
वह कहती है : “ मेरे पति को कैंसर था और सन्‌ 1963 में जब वे अपनी ज़िंदगी की आखरी साँसे गिन रहे थे , तो मैंने सोचा कि अगर संसार का अंत जल्दी आ जाता तो कितना अच्छा होता । 
मगर अब मुझे एहसास होता है कि उस वक्‍त मैं सिर्फ अपने बारे में ही सोच रही थी । 
तब हमें ज़रा भी अंदाज़ा नहीं था कि संसार - भर में किस हद तक [ प्रचार का ] यह काम फैलेगा । 
आज भी ऐसी कई जगह हैं जहाँ यह काम बस शुरू ही हुआ है । 
इसलिए मुझे खुशी है कि यहोवा ने धीरज दिखाया । ” 
प्रेरित पौलुस ने हमें यकीन दिलाया : “ धीरज से परखा हुआ चरित्र निकलता है । 
परखा हुआ चरित्र आशा को जन्म देता है । 
और आशा हमें निराश नहीं होने देती । ” — रोमियों 5 : 3 - 5 , ईज़ी - टू - रीड वर्शन । 
अगर हमें लगता है कि हम एक लंबे अरसे से इंतज़ार करते आ रहे हैं , तो ऐसे में प्रेम हमें अपने काम में लगे रहने के लिए कैसे उकसाता है ? 
मसीही प्रेम एक बेमिसाल गुण है , क्योंकि हम जो कुछ भी करते हैं वह प्रेम की वजह से ही करते हैं । 
हमें यहोवा से प्रेम है इसीलिए हम उसकी सेवा करते हैं , और इस बात की परवाह नहीं करते कि उसके कार्यवाही करने का समय कौन - सा है । 
हम लोगों से भी प्यार करते हैं , और यही वजह है कि हम उन्हें राज्य का सुसमाचार सुनाते हैं । 
परमेश्‍वर की मरज़ी के मुताबिक अगर हमें यह काम ज़्यादा वक्‍त तक करना पड़े , और हमें लोगों के पास बार - बार जाना पड़े तब भी हम प्यार की खातिर प्रचार करना जारी रखेंगे । 
जैसा कि पौलुस ने लिखा था कि “ विश्‍वास , आशा , प्रेम ये तीनों स्थाई हैं , पर इन सब में सब से बड़ा प्रेम है । ” 
प्रेम हमें धीरज धरने और जागते रहने में मदद देता है । 
“ [ प्रेम ] सब बातों की आशा रखता है , सब बातों में धीरज धरता है । 
प्रेम कभी टलता नहीं । ” — 1 कुरिन्थियों 13 : 7 , 8 . 
“ जो कुछ तेरे पास है , उसे थामे रह ” 
अपने हाथ ढीले करने के बजाय हमें कौन - सा रवैया दिखाना चाहिए ? 
आज हम एक बहुत ही नाज़ुक मोड़ पर जी रहे हैं जब संसार में होनेवाली घटनाएँ हमें बार - बार याद दिलाती हैं कि हम अंतिम दिनों के एकदम आखिरी दौर में आ पहुँचे हैं । 
यह हाथ ढीले करने का वक्‍त नहीं , बल्कि ‘ हमारे पास जो कुछ है उसे थामे रहने ’ का वक्‍त है । 
तो ‘ प्रार्थना के लिए सचेत रहकर ’ और विश्‍वास , आशा और प्रेम बढ़ाकर हम यह दिखाएँ कि हम हर तरह की परीक्षा का सामना करने के लिए तैयार हैं । 
हमारे पास प्रभु के काम में करने को बहुत कुछ है । 
परमेश्‍वर की भक्‍ति के कामों में लगे रहने से हम जागते रहेंगे । — 2 पतरस 3 : 11 . 
( क ) समय - समय पर जब हमें लगता है कि हमारी आशा पूरी नहीं हो रही है , तो हमें क्यों निराश नहीं होना चाहिए ? 
( पेज 21 पर बक्स देखिए । ) 
( ख ) हम यहोवा की मिसाल पर कैसे चल सकते हैं , और ऐसा करनेवाले कौन - सी आशीषें पाएँगे ? 
यिर्मयाह ने लिखा , “ यहोवा मेरा भाग है , इस कारण मैं उस में आशा रखूंगा । 
जो यहोवा की बाट जोहते और उसके पास जाते हैं , उनके लिये यहोवा भला है । 
यहोवा से उद्धार पाने की आशा रखकर चुपचाप रहना भला है । ” 
हममें से कुछ लोगों ने यहोवा से मिलनेवाले उद्धार के इंतज़ार में बहुत कम समय बिताया है , मगर कुछ लोगों के तो बरसों बीत गए हैं । 
फिर भी हमेशा - हमेशा तक जीने की आशा के सामने इंतज़ार में बीता समय तो मानो कुछ भी नहीं है ! 
यहोवा के तय किए गए वक्‍त का इंतज़ार करते समय हम ज़रूरी मसीही गुणों को बढ़ा सकते हैं और दूसरों को यहोवा के धीरज से फायदा उठाने में मदद दे सकते हैं । 
साथ ही , सच्चाई को अपनाने में उनकी मदद कर सकते हैं । 
तो फिर आइए हम सब जागते रहें ! 
यहोवा की मिसाल पर चलकर धीरज दिखाएँ । 
उसने हमें जो आशा दी है , उसके लिए उसका एहसान मानें । 
और जब हम पूरी वफादारी के साथ जागते रहेंगे , तो अंनत जीवन की आशा पर हमारी पकड़ और मज़बूत होती जाएगी । 
तब भविष्यवाणी में दिए वादे हम पर ज़रूर पूरे होंगे : “ [ यहोवा ] तुझे बढ़ाकर पृथ्वी का अधिकारी कर देगा ; जब दुष्ट काट डाले जाएंगे , तब तू देखेगा । ” — भजन 37 : 34 . 
[ फुटनोट ] 
जनवरी 15 , 2000 की प्रहरीदुर्ग के पेज 12 - 13 पर छः सबूत दिए गए हैं जो दिखाते हैं कि हम “ अन्तिम दिनों ” में जी रहे हैं । 
उन सबूतों पर दोबारा गौर करना फायदेमंद होगा । — 2 तीमुथियुस 3 : 1 . 
भाषा - विज्ञानी डब्लयू . 
ई . 
वाइन बताते हैं कि “ जागते रहो , ” शब्द के लिए इस्तेमाल की गयी यूनानी क्रिया का शाब्दिक अर्थ है , ‘ नींद भगाना ’ और यह “ बस जागे रहना नहीं बल्कि किसी मकसद से चौकन्‍ना रहना है । ” 
आप क्या जवाब देंगे ? 
• इस बात पर हम अपना विश्‍वास कैसे मज़बूत कर सकते हैं कि इस दुनिया का अंत नज़दीक है ? 
• पतरस , याकूब और यूहन्‍ना की मिसाल से हम क्या सीख सकते हैं ? 
• आध्यात्मिक मायनो में जागते रहने के लिए कौन - से तीन गुण हमारी मदद करेंगे ? 
• ‘ जो कुछ हमारे पास है उसे थामे रहने ’ का क्यों यह सही वक्‍त है ? 
[ पेज 21 पर बक्स / तसवीर ] 
‘ धन्य है वह , जो प्रतिक्षा करेगा । ’ — दानिय्येल 12 : 12 , बुल्के बाइबिल 
मान लीजिए की एक पहरेदार को शक है कि एक चोर उस मकान में घुस सकता है , जिसका वह पहरा दे रहा है । 
रात होने पर पहरेदार ऐसी हर आहट को कान लगाकर सुनता है जिससे चोर के आने का अंदेशा हो सकता है । 
घंटों तक वह अपने आँख - कान खुले रखता है । 
पेड़ों से टकराती हुई तेज़ हवा की या बिल्ली के कुछ गिराने जैसी आवाज़ों से वह आसानी से धोखा खा सकता है । — लूका 12 : 39 , 40 . 
उसी तरह हम भी जो “ प्रभु यीशु मसीह के प्रगट होने की बाट जोहते ” हैं , धोखा खा सकते हैं । 
प्रेरितों ने सोचा कि यीशु अपने पुनरुत्थान के तुरंत बाद “ इस्राएल को राज्य फेर देगा । ” 
सालों बाद , थिस्सलुनीके के मसीहियों को यह याद दिलाना पड़ा कि यीशु की उपस्थिति भविष्य में होनेवाली है । 
यहोवा के दिन के आने की झूठी चेतावनियों से , शुरूआत के मसीहियों ने न तो धोखा खाया और न ही जीवन के मार्ग हटे । — मत्ती 7 : 13 . 
आज हमें भी लग सकता है कि दुनिया का अंत होने में देरी हो रही है , मगर ऐसा सोचकर ना तो हमें निराश होना चाहिए , और न ही ऊँघना चाहिए । 
एक चौकन्‍ना पहरेदार तरह - तरह की आवाज़ों से धोखा खा सकता है , मगर फिर भी उसे जागते रहना है ! 
क्योंकि यही उसका काम है । 
मसीहियों के बारे में भी यह बात सच है । 
[ पेज 18 पर तसवीर ] 
क्या आपको पूरा यकीन है कि यहोवा का दिन बस आने ही वाला है ? 
[ पेज 19 पर तसवीरें ] 
सभाएँ , प्रार्थना और अध्ययन की अच्छी आदतें हमें जागते रहने में मदद देती हैं 
[ पेज 22 पर तसवीर ] 
मार्गारेट की तरह आइए हम भी धीरज रखें और जागते रहने के लिए काम करते रहें 

© 2017 Watch Tower Bible and Tract Society of Pennsylvania 
बाहर दी तसवीर के बारे में : 
टिपीटापा कसबे में दो मसीही बहनें एक दुकानदार को बाइबल का संदेश सुनाती हैं 
प्रचारक 
बाइबल अध्ययन 
स्मारक की हाज़िरी ( 2016 ) 
यह प्रकाशन बिक्री के लिए नहीं है । 
इसे पूरी दुनिया में बाइबल की शिक्षा देने के काम के तहत उपलब्ध कराया जा रहा है । 
इस काम का खर्च , स्वेच्छा से दिए गए दान से चलाया जाता है । 
अगर आप दान करना चाहते हैं , तो www.jw.org पर जाएँ । 
इसमें दिए हवाले पवित्र शास्त्र का नयी दुनिया अनुवाद में से लिए गए हैं , जो आज के ज़माने की भाषा में अनुवाद की गयी बाइबल है । 
इसके अलावा , जहाँ किसी और बाइबल से हवाले लिए गए हैं , वहाँ उसका नाम दिया गया है । 

खौफ के साए में जी रहे बच्चे 
उत्तरी युगाण्डा में , सूरज ढलते ही आपको हज़ारों बच्चे नंगे पैर रास्तों पर चलते हुए नज़र आएँगे । 
ये बच्चे अँधेरा होने से पहले अपना गाँव छोड़कर गूलू , किटगूम और लीरा जैसे बड़े - बड़े शहरों की तरफ चल देते हैं । 
फिर वहाँ पहुँचते ही वे इमारतों में , बस अड्डों , बगीचों और आँगनों में रात बिताते हैं । 
फिर अगले दिन , सुबह होते ही वे वापस अपने घर लौट जाते हैं । 
आखिरकार ये बच्चे रोज़ शहर क्यों जाते हैं ? 
कुछ लोगों का कहना है कि वे रोज़ रात को काम करने के लिए शहर जाते हैं । 
मगर असल में , उन्हें मजबूरन ऐसा करना पड़ता है , क्योंकि रात के वक्‍त गाँव में रहना उनके लिए खतरे से खाली नहीं । 
क्यों ? 
पिछले बीस सालों से , गुरिल्ला दल के लोग वहाँ के गाँवों पर धावा बोलकर बच्चों को अगवा कर रहे हैं । 
वे अकसर रात के अँधेरे में हमला करते हैं । 
हर साल वे सैकड़ों लड़के - लड़कियों को उनके माँ - बाप से छीन लेते हैं और घने जंगलों में गायब हो जाते हैं । 
वे कुछ को सैनिक बना देते हैं , तो कुछ को कुली की तरह इस्तेमाल करते हैं और लड़कियों को वे अपनी हवस का शिकार बनाते हैं । 
अगर कोई बच्चा उनकी बात मानने से इनकार करता है , तो गुरिल्ला दल के लोग उसकी नाक या होंठ काट देते हैं । 
और अगर कोई फरार होते हुए पकड़ा जाता है , तो उसे बड़े ही दर्दनाक तरीके से मार डाला जाता है । 
दूसरे मुल्कों में भी जवान लोग आतंकवाद के शिकार बने हैं । 
सिएरा लिओन में , बहुत - से किशोर लड़के - लड़कियाँ अपाहिज की ज़िंदगी काट रहे क्योंकि जब वे बहुत छोटे थे , तब गँड़ासे लिए कुछ आदमियों ने आकर उनके हाथ - पैर काट दिए थे । 
अफगानिस्तान में , हैलिकॉप्टर के ज़रिए अलग - अलग जगहों पर तितली की तरह दिखनेवाले रंग - बिरंगे “ खिलौने ” फेंके जाते हैं , जिनमें दरअसल बारूद भरा होता है । 
इसलिए जैसे ही बच्चे इन्हें उठाते हैं , तो ये फट जाते हैं और उनकी उँगलियों के चिथड़े उड़ जाते हैं और कुछ अपनी आँखें भी खो बैठते हैं । 
मगर कुछ मासूम बच्चों का इससे भी बुरा हश्र होता है । 
जैसे , सन्‌ 1995 में अमरीका के ओक्लहोमा शहर में हुए आतंकवादी हमले में 168 लोग मारे गए , जिनमें 19 बच्चे थे । 
और दुःख की बात है कि उन बच्चों में से कुछ ने तो दूध पीना भी नहीं छोड़ा था । 
जिस तरह एक ज़बरदस्त हवा मोमबत्ती की लौ को यूँ ही बुझा देती है , उसी तरह एक ही धमाके ने इन नन्हे - मुन्‍नों की जानें ले लीं । 
इन सभी का हक था कि वे दूसरे बच्चों की तरह बड़े होकर हँसे - खेलें और अपने माँ - बाप का लाड़ - प्यार पाएँ , मगर आतंकवादी हमले ने उनसे उनका यह हक छीन लिया । 
ऊपर बतायी घटनाएँ तो हाल ही में घटी हैं । 
मगर आतंकवादियों की करतूतों ने इंसान को सदियों से दुःख के आँसू रुलाए हैं , जैसा कि हम आगे देखेंगे । 
( g 6 / 06 ) 
[ पेज 3 पर बक्स ] 
बच्चे की मौत की तैयारी करना 
अपने देश में होनेवाले खून - खराबे के बारे में लिखते हुए , लेखक डेविड ग्रोसमन कहते हैं : “ आज सुबह जब मैंने अपने ग्यारह साल के बेटे को नींद से जगाया , तो उसने पूछा , ‘ क्या आज आतंकवादियों ने हमला कर दिया है ? ’ ” 
वे आगे बताते हैं : “ मेरा बेटा बहुत डरा हुआ है । ” 
हाल के समय में , कई बच्चे आतंकवादी हमलों में मारे गए हैं । 
इसलिए बहुत - से माँ - बाप अपने प्यारे बच्चों की दर्दनाक मौत के लिए पहले से तैयारी करते हैं । 
ग्रोसमन लिखते हैं : “ एक बार , एक जवान जोड़े ने मुझे भविष्य की अपनी ऐसी योजना के बारे बताया , जो मैं कभी नहीं भूल सकता । 
उन्होंने कहा कि वे बहुत जल्द शादी करनेवाले हैं , जिसके बाद वे तीन बच्चे पैदा करेंगे । 
हाँ , दो नहीं बल्कि तीन बच्चे । 
वह इसलिए कि अगर एक की मौत हो जाए , तो कम - से - कम दो तो ज़िंदा रहेंगे ना । ” 
मगर उन्होंने यह नहीं बताया कि अगर उनके दो या तीनों बच्चों की मौत हो जाए , तब वे क्या करेंगे । 
* 
[ फुटनोट ] 
इस बक्स में दिए हवाले डेविड ग्रोसमन की किताब , मौत ही ज़िंदगी है ( अँग्रेज़ी ) से लिए गए हैं । 
[ पेज 3 पर चित्र का श्रेय ] 
© Sven Torfinn / Panos Pictures 

“ जागते रहो ” यह इतना ज़रूरी क्यों है ? 
“ तेरी मौजूदगी की और दुनिया की व्यवस्था के आखिरी वक्‍त की क्या निशानी होगी ? ” 
इस सवाल के जवाब में यीशु ने अपने चेलों को एक साफ , स्पष्ट , आसानी से पहचानी जानेवाली , सटीक निशानी दी जो मत्ती के 24वें , मरकुस के 13वें और लूका के 21वें अध्याय में दर्ज़ है । 
इसके बाद उसने कहा : “ जागते रहो । ” — मत्ती 24 : 42 . 
अगर यह निशानी इतनी साफ थी तो फिर यीशु ने जागते रहने की हिदायत क्यों दी ? 
इन दो संभावनाओं पर गौर कीजिए । 
पहली , कुछ वजहों से कई लोगों का ध्यान इस कदर भटक सकता है कि वे निशानी को अनदेखा कर दें । 
ऐसा करने से परमेश्‍वर के साथ उनका रिश्‍ता कमज़ोर हो सकता है और वे सुस्त पड़ सकते हैं । 
दूसरी , एक मसीही शायद निशानी के पहलुओं को पहचान तो ले मगर हो सकता है कि उस पर सीधे - सीधे उनका कोई असर ना हो रहा हो । 
इसलिए वह शायद सोचे कि “ महा - संकट ” के आने में अभी काफी वक्‍त है और उसे अभी ‘ जागते रहने ’ की ज़रूरत नहीं । — मत्ती 24 : 21 . 
“ उन्होंने कोई ध्यान न दिया ” 
यीशु ने अपने चेलों को नूह के दिनों के लोगों के बारे में याद दिलाया । 
नूह का प्रचार करना , विशाल जहाज़ बनाना और उस ज़माने में फैली हिंसा ऐसी चीज़ें थीं , जिन्हें लोग अनदेखा नहीं कर सकते थे । 
मगर ज़्यादातर लोगों ने “ कोई ध्यान न दिया । ” 
आज भी जब चेतावनी दी जाती है , तब लोग ऐसा ही रवैया दिखाते हैं । 
उदाहरण के लिए , सड़क पर गति सीमा के चिन्ह साफ - साफ दिखायी देते हैं लेकिन फिर भी बहुत - से लोग उन्हें नज़रअंदाज़ कर देते हैं । 
अधिकारियों को सड़क पर मजबूरन गाड़ियों की रफ्तार कम करने के लिए गति अवरोधक बनाने पड़ते हैं । 
उसी तरह , हो सकता है एक मसीही भी आखिरी दिनों की निशानी को अच्छी तरह पहचानता तो हो , मगर वह शायद ऐसे काम कर रहा हो जिससे लगे कि यह निशानी उसके लिए कोई मायने नहीं रखती । 
पश्‍चिमी अफ्रीका की एक किशोर बहन आरीअल के साथ कुछ ऐसा ही हुआ । 
आरीअल को टीवी पर स्त्रियों द्वारा खेला जानेवाला हैंडबॉल खेल देखना बहुत पसंद था । 
बाद में , इस खेल के लिए उसके स्कूल में एक टीम बनायी गयी । 
टीम में खेलने को लेकर उसमें इतना उत्साह था कि उसका ध्यान इस बात से भटक गया कि उसकी आध्यात्मिकता खतरे में पड़ सकती है । 
वह टीम में गोलकीपर के तौर पर खेलने को तैयार हो गयी । 
उसके बाद क्या हुआ ? 
वह बताती है : “ मेरी टीम की कुछ लड़कियों के दोस्त ऐसे लड़के थे जो ड्रग्स लेते और सिगरेट पीते थे । 
मैं उनके जैसी नहीं थी इसलिए उन्होंने मेरा मज़ाक उड़ाया मगर मैंने सोचा कि यह तो मैं सँभाल लूँगी । 
लेकिन हैरानी की बात तो यह थी कि इस खेल ने ही परमेश्‍वर के साथ मेरे रिश्‍ते में दरार डालना शुरू कर दिया । 
मेरे दिलो - दिमाग में हरदम खेल - ही - खेल छाया रहता । 
मसीही सभाओं के दौरान मेरा मन अकसर राज - घर से भटकर हैंडबॉल के मैदान में चला जाता । 
मेरी मसीही शख्सियत पर भी इसका बुरा असर होने लगा । 
धीरे - धीरे खेल के लिए मेरा लगाव जीतने के जुनून में बदल गया । 
मैं हर कीमत पर जीतना चाहती थी और इसके लिए मैं जी - तोड़ मेहनत करने लगी । 
तनाव बढ़ता गया । 
इस खेल की खातिर मैंने अपने दोस्तों की भी परवाह नहीं की । 
“ हद तो तब पार हो गयी जब एक दिन मुझे खेल में पेनल्टी शॉट रोकना था । 
मैंने गोल बचाने के लिए यहोवा से मदद माँगी ! 
तब जाकर मुझे एहसास हुआ कि मैं कितनी बड़ी भूल कर बैठी थी । 
इस घटना ने मेरी आँखें खोल दी और मैं देख सकी कि मेरा विश्‍वास कितना कमज़ोर हो गया था । 
मैं यहोवा के साथ अपने रिश्‍ते को दोबारा मज़बूत कैसे कर पायी ? 
“ मैंने नौजवान पूछते हैं — मैं अपनी ज़िंदगी के साथ क्या करूँगा ? 
* नाम का वीडियो देखा था । 
लेकिन अब मैंने फैसला किया कि मैं उसे दोबारा देखूँगी और उस पर गंभीरता से सोचूँगी । 
आखिर मेरी हालत भी ड्रामा में दिखाए ऐन्ड्रे की तरह थी । 
मैंने खासकर उस सुझाव पर ध्यान दिया जो एक प्राचीन ने एन्ड्रे को दिया था । 
उन्होंने उसे फिलिप्पियों 3 : 8 पढ़ने और उस पर मनन करने को कहा था । 
इसका मुझ पर भी गहरा असर हुआ । 
मैंने टीम छोड़ दी । 
“ मेरी ज़िंदगी बदल गयी ! 
दूसरों से आगे निकल जाने की होड़ और तनाव उड़न - छू हो गया । 
मैं पहले से ज़्यादा खुश थी और खुद को अपने मसीही दोस्तों के और करीब महसूस कर रही थी । 
आध्यात्मिक काम मेरे लिए ज़्यादा मायने रखने लगे । 
मैं मसीही सभाओं को बड़े ध्यान से सुनने लगी और मुझे फिर से मज़ा आने लगा । 
मेरी प्रचार सेवा में भी सुधार आया । 
अब मैं नियमित तौर पर सहयोगी पायनियर सेवा करती हूँ । ” 
अगर ध्यान भटकानेवाली किसी चीज़ की वजह से आप यीशु की दी हुई निशानी को नज़रअंदाज़ कर रहे हैं तो ज़रूरी है कि आरीअल की तरह आप भी कुछ ठोस कदम उठाएँ । 
आप शायद आगे लिखे सुझाव आज़मा सकते हैं । 
वॉच टावर पब्लिकेशन्स इंडैक्स में खोजबीन करना अच्छा होगा जिसे छिपे हुए खज़ाने का नक्शा भी कहा गया है । 
इंडैक्स से आप पता लगा सकते हैं कि परीक्षाओं का सामना करने के बारे में आपको किन किताबों और पत्रिकाओं में जानकारी मिलेगी । 
इन साहित्य में आपको अच्छी सलाह मिलेगी और ऐसे लोगों के अनुभव मिलेंगे जो परीक्षाओं का सामना करने में कामयाब हुए । 
मसीही सभाओं की अच्छी तैयारी कीजिए और खास मुद्दों को लिखिए । 
ऐसा करने से आप मसीही सभाओं से पूरा फायदा उठा पाएँगे । 
कुछ लोगों ने पाया है कि राज - घर में आगे की सीटों पर बैठने से वे कार्यक्रम पर और अच्छी तरह ध्यान दे पाते हैं । 
जब सवाल - जवाब के ज़रिए चर्चा की जाती है तो शुरू में ही जवाब देने की कोशिश कीजिए । 
इसके अलावा , जब आप दुनिया में हो रही घटनाओं की खबरें देखते - सुनते हैं , तो उन्हें यीशु की दी निशानी के पहलुओं और “ आखिरी दिनों ” में लोगों के रवैए से जोड़ने की कोशिश कीजिए और ऐसा करके आध्यात्मिक रूप से जागते रहिए । — 2 तीमु . 
3 : 1 - 5 ; 2 पत . 
3 : 3 , 4 ; प्रका . 
6 : 1 - 8 . 
“ तैयार रहने का सबूत दो ” 
आखिरी दिनों की निशानी “ सारे जगत ” में पूरी होनी थी यानी दुनिया के हर देश में । 
लाखों लोग ऐसे इलाकों में रहते हैं जहाँ उन पर महामारियों , अकाल , भूकंप और निशानी में बतायी दूसरी घटनाओं की मार पड़ती है । 
लेकिन आज ऐसे भी कई लोग हैं जो अमन - चैन की ज़िंदगी जी रहे हैं । 
अगर आपने खुद निशानी के ऐसे पहलुओं का अनुभव नहीं किया है तो क्या आपको यह मान लेना चाहिए कि महा - संकट के आने में अभी बहुत देर है ? 
यह बुद्धिमानी नहीं होगी । 
ध्यान दीजिए कि यीशु ने ‘ महामारियों और अकाल ’ के बारे में क्या कहा । 
पहली बात तो उसने यह नहीं कहा था कि पूरी दुनिया में एक - साथ ऐसा होगा या इनका असर हर जगह एक जैसा होगा । 
बल्कि उसने कहा कि यह “ एक - के - बाद - एक कई जगहों पर ” होगा । 
इसलिए हम यह उम्मीद नहीं कर सकते कि कोई खास घटना एक ही समय पर हर जगह घटेगी । 
दूसरी बात , अकाल के बारे में बताने के तुरंत बाद यीशु ने कहा कि उसके कुछ चेलों को खबरदार रहने की ज़रूरत है कि कहीं वे पेटू न बन जाएँ । 
उसने आगाह किया : “ खुद पर ध्यान दो कि हद - से - ज़्यादा खाने . . . 
से कहीं तुम्हारे दिल दब न जाएँ । ” 
इसलिए सभी मसीहियों को यह उम्मीद नहीं करनी चाहिए कि वे निशानी के हर पहलू का अनुभव करेंगे । 
यीशु ने कहा था : “ जब तुम ये बातें होती देखो , तो जान लो कि परमेश्‍वर का राज पास है । ” 
आज के युग की संचार तकनीकों के ज़रिए हम निशानी के सारे पहलुओं को देख सकते हैं फिर चाहे हम पर उनका सीधे - सीधे असर ना भी पड़ रहा हो । 
यह भी याद रखिए कि यहोवा ने पहले से ही महा - संकट की शुरूआत का “ दिन और . . . 
वक्‍त ” तय कर रखा है । 
धरती पर घटनाएँ चाहे जिस भी रफ्तार से घटें , उससे इसकी तारीख में कोई बदलाव नहीं आएगा । 
यीशु ने सभी मसीहियों को यह सलाह दी : “ तैयार रहने का सबूत दो । ” 
हमें हमेशा तैयार रहना चाहिए । 
यह सही है कि हम हर दिन हर घड़ी परमेश्‍वर के कामों में तो नहीं लगे रह सकते । 
इसके अलावा हममें से कोई नहीं जानता कि जिस पल महा - संकट आएगा तब हम क्या कर रहे होंगे । 
कुछ लोग शायद खेतों में काम कर रहे होंगे या अपनी घर - गृहस्थी के कामों में लगे होंगे । 
तो हम कैसे तैयार रहने का सबूत दे सकते हैं ? 
एम्मानवेल , वीकटॉरीन और उनकी छः बेटियाँ अफ्रीका के ऐसे इलाके में रहते हैं जहाँ यीशु की बतायी निशानी की घटनाओं का उन पर कुछ खास असर नहीं होता । 
इसलिए उन्होंने फैसला किया कि वे हर दिन आध्यात्मिक विषयों पर बातचीत करेंगे और इस तरह तैयार रहने का सबूत देंगे । 
एम्मानवेल कहता है : “ सबकी सहूलियत के हिसाब से चर्चा करने के लिए वक्‍त निकालना काफी मुश्‍किल था । 
आखिरकार हमने सुबह 6 से 6 : 30 बजे का वक्‍त चुना । 
दिन के वचन पर चर्चा करने के बाद हम उस हफ्ते होनेवाली मंडली के बाइबल अध्ययन के साहित्य से कुछ पैराग्राफ तैयार करते हैं । ” 
क्या ऐसा करने से उन्हें जागते रहने में मदद मिली है ? 
बेशक ! 
एम्मानवेल अपनी मंडली में प्राचीनों के निकाय का संयोजक है । 
वीकटॉरीन अकसर सहयोगी पायनियर सेवा करती है और उसने बहुत - से लोगों को सच्चाई कबूल करने में मदद दी है । 
उनकी बच्चियाँ भी आध्यात्मिक तौर पर अच्छी तरक्की कर रही हैं । 
यीशु ने हमें सलाह दी : “ चौकन्‍ने रहो , आँखों में नींद न आने दो । ” 
ध्यान भटकानेवाली चीज़ों की वजह से आध्यात्मिक तौर पर सुस्त मत बनिए । 
इसके बजाय आरीअल की तरह हमारे साहित्य और मंडली की सभाओं में दी जानेवाली बढ़िया सलाह पर ध्यान दीजिए । 
एम्मानवेल की तरह हर दिन ऐसा कुछ कीजिए जिससे आप तैयार होने का सबूत दे सकें और ‘ जागते रहें । ’ 
[ फुटनोट ] 
यह अँग्रेज़ी ड्रामा एक मसीही जवान के बारे में है जो ऐसे काम करने की कोशिश कर रहा है जो यहोवा की नज़र में सही है । 
[ पेज 4 पर तसवीर ] 
हर दिन आध्यात्मिक विषयों पर बातचीत करने से एम्मानवेल और उसके परिवार को आध्यात्मिक तौर पर ‘ तैयार रहने का सबूत ’ देने में मदद मिली है 

“ सब से आखिरी दुश्‍मन जो मिटा दिया जाएगा , वह मौत है । ” — 1 कुरिं . 
15 : 26 . 
यहोवा ने आदम को कौन - सी प्यार - भरी , मगर गंभीर आज्ञा दी ? 
इंसानों पर मौत कैसे आयी ? 
‘ आखिरी दुश्‍मन , मौत ’ को कब ‘ मिटाया जाएगा ’ ? 
1 , 2 . 
( क ) शुरूआत में आदम और हव्वा की ज़िंदगी कैसी थी ? 
( ख ) इससे क्या सवाल खड़े होते हैं ? 
जब आदम और हव्वा को बनाया गया था , तब उनका कोई भी दुश्‍मन नहीं था । 
वे दोनों सिद्ध थे और फिरदौस में रहते थे । 
उनका अपने सृष्टिकर्ता के साथ एक करीबी रिश्‍ता था । 
वे उसका बेटा और बेटी कहलाते थे । 
परमेश्‍वर ने उन्हें एक ज़रूरी काम दिया था । 
( उत्पत्ति 1 : 28 पढ़िए । ) 
इस काम को पूरा करने के लिए उन्हें कितने समय जीना था ? 
‘ पृथ्वी में भर जाने और उसको अपने वश में करने , ’ यानी पृथ्वी को आबाद करने और अदन के बगीचे की सरहदों को बढ़ाकर पूरी पृथ्वी को फिरदौस बनाने के लिए उन्हें हमेशा तक जीने की ज़रूरत नहीं पड़ती । 
लेकिन ‘ पृथ्वी [ के ] सब जन्तुओं पर अधिकार रखने ’ के लिए बेशक उन्हें हमेशा तक जीने की ज़रूरत पड़ती । 
वे यह ज़िम्मेदारी हमेशा - हमेशा तक पूरी करते रहने का लुत्फ उठा सकते थे । 
लेकिन आज हालात इतने अलग क्यों हैं ? 
आज हमारी खुशियों के बीच इतने सारे दुश्‍मन क्यों आ गए , जिनमें से सबसे बड़ा दुश्‍मन मौत है ? 
परमेश्‍वर इन दुश्‍मनों को कैसे मिटाएगा ? 
इन सभी सवालों के जवाब बाइबल में हैं । 
आइए अब हम उन पर चर्चा करें । 
3 , 4 . 
( क ) परमेश्‍वर ने आदम और हव्वा को क्या आज्ञा दी थी ? 
( ख ) उनके लिए इस आज्ञा को मानना कितना ज़रूरी था ? 
हालाँकि आदम और हव्वा को हमेशा की ज़िंदगी मिली थी , लेकिन उन्हें अमर जीवन नहीं मिला था । 
ज़िंदा रहने के लिए उन्हें साँस लेने , खाने - पीने और सोने की ज़रूरत थी । 
लेकिन इन सबसे बढ़कर , उनकी ज़िंदगी सृष्टिकर्ता , यहोवा के साथ उनके रिश्‍ते पर निर्भर थी । 
यहोवा के मार्गदर्शन पर चलकर ही वे हमेशा की ज़िंदगी जीने का लुत्फ उठा सकते थे । 
हव्वा की सृष्टि करने से पहले ही , यहोवा ने आदम से साफ - साफ कहा था : “ तू बाटिका के सब वृक्षों का फल बिना खटके खा सकता है : पर भले या बुरे के ज्ञान का जो वृक्ष है , उसका फल तू कभी न खाना : क्योंकि जिस दिन तू उसका फल खाए उसी दिन अवश्‍य मर जाएगा । ” — उत्प . 
2 : 16 , 17 . 
‘ भले या बुरे के ज्ञान का वृक्ष ’ इस बात को दर्शाता था कि परमेश्‍वर को यह तय करने का हक था कि क्या अच्छा है और क्या बुरा । 
आदम के पास अच्छे और बुरे के बीच फर्क करने की काबिलीयत थी , क्योंकि उसे परमेश्‍वर के स्वरूप में बनाया गया था और उसके पास ज़मीर था । 
यह पेड़ आदम और हव्वा को याद दिलाता कि उन्हें यहोवा के मार्गदर्शन की हमेशा ज़रूरत पड़ेगी । 
अगर वे उस पेड़ का फल खाते , तो एक मायने में वे परमेश्‍वर से कह रहे होते , “ हमें आपके कायदे - कानूनों की कोई ज़रूरत नहीं है । ” 
नतीजा , वे और उनके बच्चे मर जाते , ठीक जैसे परमेश्‍वर ने उन्हें चेतावनी दी थी । 
आदम और हव्वा ने यहोवा की आज्ञा क्यों तोड़ी ? 
आदम ने हव्वा को यहोवा की आज्ञा के बारे में बताया था । 
हव्वा को वह आज्ञा इतनी अच्छी तरह मालूम थी कि बाद में वह उसे लगभग शब्द - ब - शब्द दोहरा सकी । 
उसने वह आज्ञा शैतान के आगे दोहरायी , जो साँप को एक कठपुतली की तरह इस्तेमाल करके हव्वा से बात कर रहा था । 
शैतान इब्‌लीस ने अधिकार और आज़ादी पाने की अपनी इच्छा को अपने अंदर पनपने दिया था । 
उसने हव्वा से कहा कि परमेश्‍वर झूठ बोल रहा है और अगर वह परमेश्‍वर की आज्ञा तोड़ेगी , तो वह मरेगी नहीं , बल्कि परमेश्‍वर की तरह बन जाएगी । 
हव्वा उसकी बातों में आ गयी । 
उसने अपनी मरज़ी से फैसला करके फल खा लिया और आदम को भी ऐसा ही करने को कहा । 
शैतान ने हव्वा से झूठ बोला था । 
( 1 तीमुथियुस 2 : 14 पढ़िए । ) 
आदम जानता था कि ऐसा करना गलत है , फिर भी उसने “ अपनी पत्नी की बात सुनी । ” 
हालाँकि यह साँप उन्हें शायद एक दोस्त की तरह नज़र आ रहा था , लेकिन दरअसल साँप के ज़रिए बात करनेवाला शैतान इब्‌लीस एक दुश्‍मन था , एक ऐसा बेरहम दुश्‍मन जो बखूबी जानता था कि उसका एक झूठ आगे चलकर दुनिया में कितनी तबाही मचाएगा । 
6 , 7 . 
यहोवा ने आदम और हव्वा का न्याय कैसे किया ? 
आदम और हव्वा ने ज़िंदगी और सभी अच्छी चीज़ें देनेवाले यहोवा के खिलाफ बगावत की । 
बेशक , यहोवा सब कुछ देख रहा था । 
वह जानता था कि उन्होंने क्या किया है । 
परमेश्‍वर ने आदम से कहा था : “ जिस दिन तू [ भले या बुरे के ज्ञान के पेड़ का ] फल खाए उसी दिन अवश्‍य मर जाएगा । ” 
आदम ने शायद सोचा होगा कि परमेश्‍वर के ऐसा कहने का मतलब था कि वह सूरज ढलने से पहले ही मर जाएगा । 
लेकिन उसी दिन कुछ वक्‍त बाद “ दिन के ठंडे समय , ” यहोवा ने आदम और हव्वा से बात की । 
एक नेक न्यायी होने के नाते , उसने पहले उन दोनों की बात सुनी कि वे क्या कहना चाहते हैं । 
इसके बाद उसने उन दोनों पापियों को मौत की सज़ा सुनायी । 
अगर यहोवा ने उन दोनों को उसी समय मार डाला होता , तो आदम और हव्वा और उनके बच्चों के लिए उसका मकसद कभी पूरा नहीं हो पाता । 
हालाँकि पाप के असर दिखने फौरन शुरू हो गए थे , लेकिन यहोवा ने आदम और हव्वा को कुछ समय तक जीने दिया , ताकि वे बच्चे पैदा कर सकें , जो आगे चलकर यहोवा के ज़रिए किए जानेवाले इंतज़ामों से फायदा पा सकते थे । 
यहोवा की नज़र में आदम और हव्वा उसी दिन मर गए थे , जब उन्होंने पाप किया था । 
और क्योंकि यहोवा के लिए 1,000 साल एक दिन के बराबर है , इसलिए वे उसी “ दिन ” मर गए । — 2 पत . 
3 : 8 . 
8 , 9 . 
आदम के पाप का उसके सभी बच्चों पर कैसे असर पड़ा ? 
( लेख की शुरूआत में दी तसवीर देखिए । ) 
आदम और हव्वा ने जो किया , क्या उसका असर उनके बच्चों पर होता ? 
बिलकुल । 
रोमियों 5 : 12 कहता है : “ एक आदमी से पाप दुनिया में आया और पाप से मौत आयी , और इस तरह मौत सब इंसानों में फैल गयी क्योंकि सबने पाप किया । ” 
यह कहने के बाद , प्रेषित पौलुस ने कहा : “ एक आदमी के आज्ञा न मानने से बहुत लोग पापी ठहरे । ” 
वफादार हाबिल पहला इंसान था जिसकी मौत हुई । 
फिर आदम के दूसरे बच्चे और नाती - पोते बूढ़े होकर मर गए । 
इस तरह , इंसानों को विरासत में पाप और मौत मिली । 
ये ऐसे दो दुश्‍मन हैं , जिनसे असिद्ध इंसान पीछा नहीं छुड़ा सकता । 
हालाँकि हम नहीं जानते कि आदम से उसके बच्चों को पाप और मौत ठीक किस तरह मिली , लेकिन हम उनके अंजाम ज़रूर देख सकते हैं । 
इसलिए हम समझ सकते हैं कि क्यों बाइबल पाप और मौत की तुलना एक ऐसे “ पर्दे ” से करती है , “ जो सभी जातियों और सभी व्यक्‍तियों को ढके ” हुए है । 
कोई भी इंसान पाप और मौत से बच नहीं सकता । 
तभी तो बाइबल कहती है कि “ आदम में सभी मर रहे हैं । ” 
इसलिए पौलुस ने यह सवाल पूछा : “ मुझे इस शरीर से , जो मर रहा है , कौन छुड़ाएगा ? ” 
क्या कोई था , जो पौलुस को इस दुश्‍मन से छुड़ा सकता था ? 
* 
( क ) बाइबल की कौन - सी आयतें दिखाती हैं कि यहोवा मौत को मिटा देगा ? 
( ख ) ये आयतें हमें यहोवा और उसके बेटे के बारे में क्या सिखाती हैं ? 
यहोवा पौलुस को छुड़ा सकता था । 
बाइबल कहती है : “ वह मृत्यु को सदा के लिये नाश करेगा , और प्रभु यहोवा सभों के मुख पर से आंसू पोंछ डालेगा । ” 
जिस तरह एक पिता को अपने बच्चों की हर परेशानी को दूर करने और उनकी आँखों में आए हर आँसू को पोंछ देने में खुशी होती है , उसी तरह यहोवा को आदम से आयी मौत को मिटाने में बेहद खुशी होगी ! 
ऐसा करने में यीशु मसीह अपने पिता का साथ देगा । 
हम 1 कुरिंथियों 15 : 22 में पढ़ते हैं : “ ठीक जैसे आदम में सभी मर रहे हैं , वैसे ही मसीह में सभी ज़िंदा किए जाएँगे । ” 
उसी तरह , जब पौलुस ने पूछा कि ‘ मुझे कौन छुड़ाएगा ? ’ 
तो उसने खुद अपने सवाल का जवाब देते हुए कहा : “ हमारे प्रभु , यीशु मसीह के ज़रिए परमेश्‍वर का धन्यवाद हो ! ” 
यह बात साफ है कि जब आदम और हव्वा ने पाप किया , तो यहोवा ने इंसानों से प्यार करना नहीं छोड़ा । 
और यीशु , जिसने आदम और हव्वा को वजूद में लाने में अपने पिता का हाथ बँटाया था , आज भी इंसानों से प्यार करता है । 
लेकिन इंसानों को पाप और मौत से कैसे छुड़ाया जाता ? 
इंसानों की मदद करने के लिए यहोवा ने क्या इंतज़ाम किया ? 
जब आदम ने पाप किया , तो यहोवा ने उसे मौत की सज़ा सुना दी । 
नतीजा , सभी इंसानों को विरासत में असिद्धता और मौत मिली । 
रोमियों 5 : 18 बताता है : “ एक ही गुनाह का अंजाम यह हुआ कि सब किस्म के लोग सज़ा के लायक ठहरे । ” 
अपने ही स्तरों को नज़रअंदाज़ किए बगैर , यहोवा ने इंसानों की मदद करने के लिए क्या किया ? 
इस सवाल का जवाब हमें यीशु के इन शब्दों से मिलता है : ‘ इंसान का बेटा इसलिए आया कि बहुतों की फिरौती के लिए अपनी जान बदले में दे । ’ 
एक सिद्ध इंसान होने के नाते , यीशु फिरौती दे सकता था । 
यह फिरौती इंसाफ की माँग कैसे पूरी करती ? — 1 तीमु . 
2 : 5 , 6 
वह कौन - सा फिरौती बलिदान था , जिससे इंसाफ की माँग पूरी हुई ? 
एक सिद्ध इंसान होने के नाते , यीशु हमेशा तक जी सकता था । 
आदम के लिए यहोवा का यही मकसद था । 
लेकिन क्योंकि यीशु अपने पिता और आदम की संतानों से बहुत प्यार करता था , इसलिए उसने अपना इंसानी जीवन कुरबान कर दिया । 
जी हाँ , यीशु ने एक ऐसा सिद्ध इंसानी जीवन कुरबान कर दिया , जो उस जीवन के बराबर था जो आदम ने गवाँ दिया था । 
बाद में , यहोवा ने यीशु को स्वर्ग में एक आत्मिक व्यक्‍ति के रूप में दोबारा जी उठाया । 
फिरौती बलिदान ने यहोवा के इंसाफ की माँग को इस तरह पूरा किया कि एक सिद्ध जीवन के बदले एक सिद्ध जीवन दिया गया । 
यीशु ने आदम की संतानों के लिए हमेशा की ज़िंदगी जीना मुमकिन बना दिया । 
एक तरह से कहें तो यीशु ने आदम की जगह ली । 
इसलिए पौलुस यीशु को “ आखिरी आदम ” कहता है , जो अब जीवन देनेवाला आत्मिक प्राणी है । — 1 कुरिं . 
15 : 45 . 
हाबिल , जो सबसे पहले मरा था , यीशु की फिरौती से फायदा पाएगा ( पैराग्राफ 13 देखिए ) 
जो लोग मर चुके हैं , उनमें से ज़्यादातर लोगों के लिए “ आखिरी आदम ” क्या करेगा ? 
बहुत जल्द “ आखिरी आदम , ” यीशु , इंसानों को हमेशा की ज़िंदगी देगा । 
इन इंसानों में मौत की नींद सो रहे ज़्यादातर लोग शामिल होंगे । 
उनका पुनरुत्थान किया जाएगा , यानी उन्हें धरती पर दोबारा ज़िंदा किया जाएगा । — यूह . 
5 : 28 , 29 . 
इंसान विरासत में मिली असिद्धता से कैसे आज़ाद हो पाएँगे ? 
इंसान विरासत में मिली असिद्धता से कैसे आज़ाद हो पाएँगे ? 
इसके लिए यहोवा ने स्वर्ग में एक सरकार कायम की है । 
यह सरकार “ आखिरी आदम ” और इंसानों में से चुने गए 1,44,000 जनों से मिलकर बनी है । 
( प्रकाशितवाक्य 5 : 9 , 10 पढ़िए । ) 
ये 1,44,000 जन धरती पर रहते वक्‍त असिद्ध थे , इसलिए स्वर्ग से राज करते वक्‍त वे अपनी प्रजा को अच्छी तरह समझ पाएँगे । 
हज़ार साल तक यीशु और उसके संगी शासक इंसानों को सिद्ध बनने में मदद देंगे । — प्रका . 
20 : 6 . 
15 , 16 . 
( क ) बाइबल में ‘ आखिरी दुश्‍मन , मौत ’ किसे दर्शाती है ? 
( ख ) इस दुश्‍मन को कब मिटाया जाएगा ? 
( ग ) पहला कुरिंथियों 15 : 28 के मुताबिक , यीशु आगे चलकर क्या करेगा ? 
हज़ार साल के आखिर में , आज्ञा माननेवाले सभी लोग पाप और मौत से आज़ाद हो जाएँगे । 
पौलुस समझाता है : “ ठीक जैसे आदम में सभी मर रहे हैं , वैसे ही मसीह में सभी ज़िंदा किए जाएँगे । 
मगर हर कोई अपनी - अपनी बारी से : पहले फलों के तौर पर मसीह , उसके बाद वे जो मसीह के हैं [ जो उसके साथ राज करते हैं ] उसकी मौजूदगी के दौरान ज़िंदा किए जाएँगे । 
इसके बाद अंत में , जब वह सारी हुकूमत और सारे अधिकार और सारी ताकत को मिटा चुका होगा , तब वह अपने परमेश्‍वर और पिता के हाथ में राज सौंप देगा । 
इसलिए कि उसका तब तक राजा बनकर राज करना ज़रूरी है जब तक कि परमेश्‍वर सारे दुश्‍मनों को उसके पाँव तले नहीं कर देता । 
सब से आखिरी दुश्‍मन जो मिटा दिया जाएगा , वह मौत है । ” 
जी हाँ , ‘ आखिरी दुश्‍मन , मौत ’ आदम से विरासत में मिली मौत को दर्शाती है , जिसे मिटा दिया जाएगा । 
यह “ पर्दा ” जो इंसानों पर पड़ा हुआ है , वह हमेशा के लिए हटा दिया जाएगा । — यशा . 
25 : 7 , 8 . 
पौलुस आगे बताता है : “ जब सबकुछ उसके अधीन कर दिया जाएगा , तब बेटा भी अपने आप को उस एक के अधीन कर देगा जिसने सबकुछ उसके अधीन किया था , ताकि परमेश्‍वर ही सबके लिए सबकुछ हो । ” 
एक हज़ार साल के आखिर में , यीशु के राज करने का मकसद पूरा हो चुका होगा । 
इसलिए उसे यहोवा को न सिर्फ अपना अधिकार लौटाने , बल्कि पूरी तरह सिद्ध हो चुके इंसानी परिवार को सौंपने में भी खुशी होगी । 
शैतान का क्या हश्र होगा ? 
इंसानों पर दुख - तकलीफें लानेवाले शैतान का क्या होगा ? 
इसका जवाब हमें प्रकाशितवाक्य 20 : 7 - 15 में मिलता है । 
हज़ार साल के खत्म होने पर शैतान को सिद्ध इंसानों को गुमराह करने और उनकी आखिरी परीक्षा लेने की इजाज़त दी जाएगी । 
इसके बाद शैतान और जो उसके पीछे होने का चुनाव करेंगे , उनका हमेशा - हमेशा के लिए नाश कर दिया जाएगा । 
इस तरह वे “ दूसरी मौत ” की गिरफ्त में आ जाएँगे । 
अब क्योंकि इस “ दूसरी मौत ” की गिरफ्त में आनेवाले कभी ज़िंदा नहीं किए जाएँगे , इसलिए कहा जा सकता है कि “ दूसरी मौत ” कभी नहीं ‘ मिटायी जाएगी । ’ 
अगर हम यहोवा के वफादार रहें , तो यह “ दूसरी मौत ” हमारा कुछ नहीं बिगाड़ पाएगी , इसलिए हमें इससे घबराने की कोई ज़रूरत नहीं है । 
परमेश्‍वर ने आदम को जो काम सौंपा था , वह कैसे पूरा होगा ? 
उस वक्‍त , सभी इंसान सिद्ध होंगे और हमेशा की ज़िंदगी पाने के लिए यहोवा की मंज़ूरी पा चुके होंगे । 
इंसानों की खुशियों के बीच आनेवाले सभी दुश्‍मनों को मिटाया जा चुका होगा । 
यहोवा ने आदम को जो काम दिया था , वह बगैर आदम के पूरा हो चुका होगा । 
उसकी संतान धरती और जानवरों की देखभाल करने का लुत्फ उठाएगी । 
हम कितने शुक्रगुज़ार हैं कि बहुत जल्द यहोवा आखिरी दुश्‍मन , मौत को मिटा देगा ! 
इंसाइट ऑन द स्क्रिप्चर्स किताब कहती है कि जब वैज्ञानिक यह पता लगाने की कोशिश करते हैं कि हम क्यों बूढ़े होते और मरते हैं , तो वे एक अहम सच्चाई पर ध्यान देना भूल जाते हैं । 
वे इस बात को नहीं मानते कि सृष्टिकर्ता ने ही पहले इंसानों को मौत की सज़ा सुनायी थी । 
इस वजह से वे पूरी तरह नहीं समझ पाते कि हम क्यों बूढ़े होते और मरते हैं । — भाग 2 , पेज 247 . 

लोग क्या कहते हैं : “ परमेश्‍वर दुनिया पर हुकूमत करता है और वही प्राकृतिक विपत्तियाँ लाता है । 
इसलिए वह बेरहम है । ” 
बाइबल क्या कहती है : “ सारी दुनिया शैतान के कब्ज़े में पड़ी हुई है । ” 
यह हम कैसे कह सकते हैं ? 
ज़रा इस बारे में सोचिए : शैतान का पूरी दुनिया पर अधिकार है , इसलिए वह इंसानों को अपनी तरह खुदगर्ज़ , लालची और सिर्फ आज के बारे में सोचनेवाला बना रहा है । 
इस बात से पता चलता है कि क्यों आज इंसान धरती पर अपने ही आस - पास के वातावरण को दूषित कर रहा है । 
इस सिलसिले में कई विशेषज्ञ चेतावनी देते हैं कि वातावरण को दूषित करने की वजह से कुदरती आफतें आ सकती हैं और वह भी बड़े पैमाने पर विनाशकारी हो सकती हैं । 
साथ ही , मानवजाति को प्राकृतिक विपत्तियों के आगे बेबस या लाचार बना सकती हैं । 
फिर क्यों परमेश्‍वर ने शैतान को मन - मरज़ी करने दी है ? 
इसका जवाब जानने के लिए हमें इंसान के शुरूआती इतिहास को जानना होगा , जब हमारे पहले माता - पिता आदम और हव्वा ने परमेश्‍वर के खिलाफ बगावत की थी । 
आज भी , ज़्यादातर इंसान इसी राह पर चल रहे हैं । 
परमेश्‍वर की हुकूमत को ठुकराकर पूरी मानवजाति ने खुद को , शैतान यानी परमेश्‍वर के दुश्‍मन के हाथों सौंप दिया । 
इसलिए यीशु ने शैतान को “ इस दुनिया का राजा ” कहा । 
क्या शैतान हमेशा तक हुकूमत करेगा ? 
जी नहीं ! 
शैतान के लाए इन बुरे अंजामों को देखकर यहोवा * चुप नहीं बैठा है और न ही वह बेपरवाह है । 
इसके बजाय , वह इंसानों की दुख - तकलीफें देखकर तड़प उठता है । 
मिसाल के लिए , जब इसराएल जाति पर मुश्‍किलों का कहर टूट पड़ा , तब परमेश्‍वर ने कैसा महसूस किया ? 
इस बारे में बाइबल कहती है : ‘ उनके सारे संकटों में उस ने भी कष्ट उठाया । ’ 
परमेश्‍वर ने हम पर दया दिखाते हुए बहुत जल्द दुष्ट शैतान और उसकी हुकूमत को खत्म करने का इंतज़ाम किया है । 
उसने अपने बेटे यीशु को हमेशा - हमेशा तक न्याय और नेकी से राज करने के लिए नियुक्‍त किया है । 
आप कैसे शामिल हैं : शैतान अपनी हुकूमत के दौरान लोगों को कुदरती आफतों से बचाने में नाकाम रहा है । 
मगर यीशु अपने शासन में ऐसा करेगा और उसने ऐसा करके दिखाया है । 
धरती पर रहते वक्‍त यीशु ने अपने चेलों को एक बड़े तूफान से बचाया था । 
उस घटना के बारे में बाइबल कहती है , “ उसने आँधी को डाँटा और लहरों से कहा : ‘ शश्‍श ! 
खामोश हो जाओ ! ’ 
तब आँधी थम गयी और बड़ा सन्‍नाटा छा गया । ” 
इसे देख चेलों ने कहा : “ आखिर यह कौन है कि आँधी और समुद्र तक इसका हुक्म मानते हैं ? ” 
यह घटना हमें यकीन दिलाती है कि जब यीशु राजा बनकर हुकूमत करेगा , तो वह परमेश्‍वर की आज्ञा माननेवाले सभी लोगों को ज़रूर बचाएगा । — दानिय्येल 7 : 13 , 14 . ( w13 - E 05 / 01 ) 
यहोवा परमेश्‍वर का नाम है जो कि बाइबल में दिया है । 

“ हम तुम्हारी खुशी के लिए तुम्हारे सहकर्मी हैं । ” — 2 कुरिं . 
1 : 24 . 
पौलुस ने कैसे दिखाया कि वह ‘ अपने भाइयों के विश्‍वास का मालिक ’ नहीं है बल्कि ‘ उनकी खुशी के लिए उनका सहकर्मी है ’ ? 
मसीही प्राचीन किस तरह भाई - बहनों की मदद करते हैं ताकि वे परमेश्‍वर की सेवा में खुशी बनाए रखें ? 
हम सभी मंडली में खुशनुमा माहौल बनाए रखने के लिए क्या कर सकते हैं ? 
कुरिंथ के मसीहियों के बारे में क्या खबर सुनकर पौलुस को बड़ी खुशी हुई ? 
ईसवी सन्‌ 55 की बात है । 
प्रेषित पौलुस त्रोआस नाम के बंदरगाहवाले शहर में है मगर उसे कुरिंथ के भाइयों की चिंता खाए जा रही है , क्योंकि हाल ही में उसे खबर मिली थी कि वे भाई आपस में झगड़ रहे हैं । 
वह एक पिता की तरह उनकी फिक्र करता है , इसलिए उसने उनकी सोच सुधारने के लिए उन्हें एक चिट्ठी लिखी थी । 
पौलुस ने उनकी खैरियत जानने के लिए अपने एक साथी प्रचारक तीतुस को भी वहाँ भेजा था और उससे कहा था कि वह वापस त्रोआस आकर उसे बताए कि अब मंडली के हालात कैसे हैं । 
अब त्रोआस में पौलुस तीतुस का इंतज़ार कर रहा है । 
वह कुरिंथ के भाइयों का हाल - चाल जानने के लिए तरस रहा है । 
मगर जब काफी इंतज़ार के बाद भी तीतुस नहीं आता तो पौलुस बहुत निराश हो जाता है । 
अब पौलुस क्या करता है ? 
वह तीतुस से मिलने जहाज़ से मकिदुनिया जाता है और जब वहाँ तीतुस से मिलता है तो उसे बहुत खुशी होती है । 
तीतुस उसे बताता है कि कुरिंथ के भाइयों ने पौलुस का खत पढ़कर उसकी सलाह पर अमल किया है और वे पौलुस से मिलने के लिए बेताब हैं । 
जब पौलुस यह अच्छी खबर सुनता है तो वह ‘ और भी खुश होता है । ’ — 2 कुरिं . 
2 : 12 , 13 ; 7 : 5 - 9 . 
( क ) पौलुस ने विश्‍वास और खुशी के बारे में कुरिंथियों को क्या लिखा ? 
( ख ) हम किन सवालों पर चर्चा करेंगे ? 
इसके कुछ ही समय बाद पौलुस कुरिंथियों को एक और खत लिखता है । 
खत में पौलुस उनसे कहता है : “ यह बात नहीं कि हम तुम्हारे विश्‍वास के मालिक हैं , बल्कि हम तुम्हारी खुशी के लिए तुम्हारे सहकर्मी हैं , क्योंकि तुम अपने ही विश्‍वास की वजह से खड़े हो । ” 
पौलुस के कहने का क्या मतलब था ? 
आज मसीही प्राचीन पौलुस की इस बात से क्या सीख सकते हैं ? 
( क ) पौलुस ने ऐसा क्यों कहा कि “ तुम अपने ही विश्‍वास की वजह से खड़े हो ” ? 
( ख ) आज प्राचीन कैसे पौलुस की मिसाल पर चलते हैं ? 
पौलुस ने उपासना से जुड़ी दो खास बातों का ज़िक्र किया — विश्‍वास और खुशी । 
याद कीजिए कि विश्‍वास के बारे में उसने यह लिखा : “ यह बात नहीं कि हम तुम्हारे विश्‍वास के मालिक हैं , . . . 
क्योंकि तुम अपने ही विश्‍वास की वजह से खड़े हो । ” 
ऐसा कहकर पौलुस ने माना कि कुरिंथ के भाई खुद अपने विश्‍वास की वजह से सच्चाई में मज़बूत खड़े थे , न कि पौलुस या किसी और इंसान की बदौलत । 
पौलुस को एहसास था कि उसे अपने भाइयों के विश्‍वास का मालिक बनने का अधिकार नहीं है और ऐसा करने का उसका कोई इरादा भी नहीं था । 
उसे पूरा भरोसा था कि कुरिंथ के ये भाई वफादार मसीही हैं और वे वही करना चाहते हैं जो सही है । 
आज के प्राचीनों को भी पूरा यकीन है कि उनके भाई मज़बूत विश्‍वास रखते हैं और सच्चे दिल से यहोवा की सेवा करना चाहते हैं । 
मंडली के लिए सख्त नियम बनाने के बजाय , वे बाइबल के सिद्धांतों के आधार पर और यहोवा के संगठन से मिलनेवाली हिदायतों के मुताबिक मंडली की अगुवाई करते हैं । 
जी हाँ , आज के प्राचीन भी अपने भाइयों के विश्‍वास के मालिक नहीं हैं । — 1 पत . 
5 : 2 , 3 . 
( क ) पौलुस के इन शब्दों का क्या मतलब था , “ हम तुम्हारी खुशी के लिए तुम्हारे सहकर्मी हैं ? ” 
( ख ) आज प्राचीन किस तरह पौलुस के जैसा नज़रिया रखते हैं ? 
पौलुस ने यह भी कहा कि “ हम तुम्हारी खुशी के लिए तुम्हारे सहकर्मी हैं । ” 
पौलुस यहाँ खुद की और अपने करीबी साथियों की बात कर रहा था । 
हम यह कैसे कह सकते हैं ? 
कुरिंथियों के नाम अपनी उसी चिट्ठी में पौलुस ने इनमें से दो साथियों का ज़िक्र किया । 
उसने लिखा , ‘ तुम्हारे बीच हमने यानी मैंने , सिलवानुस और तीमुथियुस ने यीशु का प्रचार किया था । ’ 
इसके अलावा , पौलुस ने अपनी चिट्ठियों में जब भी अपने ‘ सहकर्मियों ’ का ज़िक्र किया , तो उसने हमेशा अपुल्लोस , अक्विला , प्रिसका , तीमुथियुस और तीतुस जैसे मसीहियों की तरफ इशारा किया । 
तो जब पौलुस ने कुरिंथियों से कहा कि “ हम तुम्हारी खुशी के लिए तुम्हारे सहकर्मी हैं , ” तो वह उन्हें यकीन दिला रहा था कि वह और उसके साथी मंडली के सभी लोगों की खुशहाली के लिए अपनी तरफ से हर मुमकिन कोशिश करना चाहते हैं । 
आज के मसीही प्राचीन भी यही चाहते हैं । 
भाई - बहनों की मदद करने के लिए उनसे जो कुछ हो सकता है वे करना चाहते हैं ताकि उनके भाई “ आनन्द से यहोवा की आराधना ” कर सकें । — भज . 
100 : 2 ; फिलि . 
1 : 25 . 
कुछ भाई - बहनों से क्या सवाल किया गया ? 
जब हम उनके जवाबों पर चर्चा करेंगे , तब हम किस बारे में सोच सकते हैं ? 
हाल ही में दुनिया के अलग - अलग देशों में रहनेवाले कुछ जोशीले भाई - बहनों से पूछा गया कि “ किसी प्राचीन के बारे में बताइए कि उसकी कही कौन - सी बात या उसका कौन - सा काम आपके दिल को भा गया ? ” 
उन सबने जवाब में जिन बातों का ज़िक्र किया , उन पर अब हम इस लेख में चर्चा करेंगे । 
चर्चा के दौरान सोचिए कि अगर यही सवाल आपसे किया जाता तो आप क्या जवाब देते । 
और आइए हम सब इस बात पर भी गौर करें कि कैसे हम अपनी मंडली में खुशी का माहौल बनाए रखने के लिए योगदान दे सकते हैं ? 
* 
6 , 7 . 
( क ) मंडली के प्राचीन यीशु , पौलुस और दूसरे सेवकों की मिसाल पर कैसे चल सकते हैं ? 
( ख ) अपने भाई - बहनों का नाम याद रखने से हम कैसे उन्हें खुशी देते हैं ? 
हमारे बहुत - से भाई - बहनों का कहना है कि उन्हें तब बहुत खुशी महसूस होती है जब प्राचीन उनमें दिलचस्पी लेते हैं । 
किसी व्यक्‍ति में दिलचस्पी दिखाने का एक तरीका है , उससे बात करते वक्‍त उसका नाम लेना । 
दाविद , एलीहू और यीशु ने दूसरों को उनके नाम से पुकारकर उनमें सच्ची दिलचस्पी दिखायी और आज प्राचीन भी उनकी अच्छी मिसाल पर चलते हैं । 
( 2 शमूएल 9 : 6 ; अय्यूब 33 : 1 ; लूका 19 : 5 पढ़िए । ) 
पौलुस भी जानता था कि भाई - बहनों का नाम याद रखना और हर किसी को उसके नाम से बुलाना कितनी अहमियत रखता है । 
एक चिट्ठी के आखिर में उसने 25 से भी ज़्यादा भाई - बहनों का नाम लेकर उन्हें नमस्कार कहा । 
इस सूची में पौलुस ने पिरसिस नाम की एक बहन का भी ज़िक्र किया , जिसके बारे में उसने कहा , “ हमारी प्यारी पिरसिस को नमस्कार । ” — रोमि . 
16 : 3 - 15 . 
कुछ प्राचीनों को दूसरों के नाम याद रखना बहुत मुश्‍किल लगता है । 
फिर भी जब वे किसी भाई या बहन का नाम याद रखने की पूरी कोशिश करते हैं , तो मानो वे उससे कह रहे होते हैं ‘ मेरे लिए आप बहुत अनमोल हैं । ’ 
खासकर जब प्राचीन प्रहरीदुर्ग अध्ययन में या किसी और सभा में भाई - बहनों से जवाब पूछते वक्‍त उनके नाम से उन्हें पुकारते हैं , तो भाई - बहनों को बहुत खुशी होती है । — यूहन्‍ना 10 : 3 से तुलना कीजिए । 
पौलुस किस तरह यहोवा और यीशु की मिसाल पर चला ? 
पौलुस ने एक और तरीके से अपने भाई - बहनों में दिलचस्पी दिखायी , उसने सच्चे दिल से उनकी तारीफ की । 
प्राचीन भी ऐसा करके भाई - बहनों को खुशी दे सकते हैं । 
पौलुस ने जिस खत में कहा कि वह भाइयों की खुशी के लिए काम करना चाहता है , उसी खत में उसने कहा , “ मैं तुम्हारे बारे में बहुत शेखी मारता हूँ । ” 
पौलुस के मुँह से तारीफ के ये शब्द सुनकर कुरिंथ के भाइयों का दिल कैसे खुशी से भर गया होगा ! 
पौलुस ने दूसरी मंडलियों की भी इसी तरह तारीफ की । 
गौरतलब है कि पौलुस ने रोम की मंडली के नाम अपने खत में जब पिरसिस का ज़िक्र किया तो उसने पिरसिस की तारीफ में कहा कि उसने “ प्रभु में कड़ी मेहनत की है । ” 
उस वफादार बहन को यह बात जानकर कितनी खुशी हुई होगी ! 
दूसरों की तारीफ करके पौलुस यहोवा और यीशु , दोनों की मिसाल पर चला । — मरकुस 1 : 9 - 11 ; यूहन्‍ना 1 : 47 पढ़िए ; प्रका . 
2 : 2 , 13 , 19 . 
तारीफ करने और तारीफ पाने से कैसे मंडली में खुशनुमा माहौल को बढ़ावा मिलता है ? 
आज प्राचीन भी समझते हैं कि भाइयों के लिए अपनी कदरदानी शब्दों में बयान करना कितना ज़रूरी है । 
जब एक प्राचीन किसी भाई के अच्छे काम की तारीफ करता है , तो वह दिखाता है कि वह उस भाई की सचमुच परवाह करता है और उसने भाई के काम को अनदेखा नहीं किया है । 
दरअसल यह भाई - बहनों की एक ज़रूरत है कि प्राचीन उनके अच्छे कामों पर गौर करें और उनसे कदरदानी के दो शब्द कहें । 
एक बहन जो करीब 55 साल की है , उसने कहा , “ मैं जहाँ काम करती हूँ वहाँ कोई मेरी मेहनत की कदर नहीं करता , कभी किसी के मुँह से तारीफ के दो बोल सुनने को नहीं मिलते । 
लोग बिलकुल बेरुखे हैं और बस एक - दूसरे से आगे बढ़ने की कोशिश में लगे रहते हैं । 
लेकिन जब मैं मंडली की खातिर कोई काम करती हूँ और कोई प्राचीन मेरी तारीफ करता है , तो मैं बहुत तरो - ताज़ा महसूस करती हूँ , मेरे अंदर जोश भर आता है ! 
मुझे एहसास होता है कि स्वर्ग में रहनेवाला मेरा पिता यहोवा मुझसे कितना प्यार करता है । ” 
हमारे बहुत - से भाई - बहन ऐसा ही महसूस करते हैं । 
एक भाई जो अकेले अपने दो बच्चों की परवरिश कर रहा है , उसने भी बताया कि हाल ही में जब एक प्राचीन ने दिल से उसकी तारीफ की तो उसे कैसा लगा । 
वह कहता है , “ उस प्राचीन ने जो कहा , उससे वाकई मेरा हौसला बुलंद हुआ ! ” 
इसमें कोई दो राय नहीं कि जब एक प्राचीन भाई - बहनों की सच्ची तारीफ करता है , तो उनकी हौसला - अफज़ाई होती है और उन्हें बहुत खुशी मिलती है । 
इससे उन्हें जीवन की राह पर चलते रहने की और भी हिम्मत मिलती है ताकि वे कभी ‘ थककर ’ हार न मानें । — यशा . 
40 : 31 . 
10 , 11 . 
( क ) प्राचीन कैसे नहेमायाह की मिसाल पर चल सकते हैं ? 
( ख ) रखवाली भेंट करते वक्‍त भाई - बहनों को आध्यात्मिक तोहफा देने में क्या बात एक प्राचीन की मदद कर सकती है ? 
भाई - बहनों में दिलचस्पी दिखाने और मंडली की खुशी बढ़ाने के लिए प्राचीन एक और खास तरीके से मदद करते हैं । 
वे खुद आगे बढ़कर ऐसे भाई - बहनों की मदद करते हैं जिन्हें हौसला - अफज़ाई की ज़रूरत है । 
( प्रेषितों 20 : 28 पढ़िए । ) 
जब प्राचीन ऐसा करते हैं तो वे पुराने ज़माने के उन वफादार आदमियों की मिसाल पर चलते हैं जिन पर यहोवा के लोगों की देखरेख करने की ज़िम्मेदारी थी । 
नहेमायाह ऐसा ही एक विश्‍वासयोग्य निगरान था । 
ध्यान दीजिए कि जब परमेश्‍वर के काम में उसके कुछ यहूदी भाइयों का जोश ठंडा पड़ गया तो उसने क्या किया । 
वाकया बताता है कि नहेमायाह तुरंत उठा और जाकर उनकी हिम्मत बंधायी । 
आज प्राचीन भी ऐसा ही करना चाहते हैं । 
अपने भाई - बहनों की खातिर वे भी ज़रूरी कदम ‘ उठाते हैं ’ यानी खुद आगे आकर उनकी मदद करते हैं , ताकि वे विश्‍वास में मज़बूत बने रहें । 
अगर प्राचीनों के लिए मुमकिन हो तो वे भाई - बहनों के घरों पर भी जाते हैं ताकि उनसे मिलकर उनकी हिम्मत बंधा सकें । 
इस तरह जब प्राचीन रखवाली भेंट करते हैं तो उनकी यही कोशिश रहती है कि वे भाई - बहनों को “ परमेश्‍वर की तरफ से कोई आशीष [ या तोहफा ] ” दें । 
प्राचीनों को क्या बात ऐसा करने में मदद दे सकती है ? 
किसी भाई या बहन के पास रखवाली भेंट के लिए जाने से पहले एक प्राचीन को थोड़ा समय निकालकर उसके बारे में सोचना चाहिए । 
वह भाई या बहन किन चुनौतियों का सामना कर रहा है ? 
मैं उसकी हौसला - अफज़ाई करने के लिए उसे क्या बता सकता हूँ ? 
वह जिन हालात से गुज़र रहा है , उसके हिसाब से बाइबल की किस आयत या किस किरदार के बारे में बताने से उसे फायदा होगा ? 
इस तरह के मुद्दों पर पहले से विचार करने से एक प्राचीन रखवाली भेंट के वक्‍त रोज़मर्रा की आम बातें करने के बजाय , भाई - बहनों को कुछ ऐसी बात बता पाएगा जिससे उनकी हिम्मत बढ़े । 
रखवाली भेंट में प्राचीन भाई - बहनों को खुलकर बात करने का मौका देते हैं और ध्यान से उनकी सुनते हैं । 
एक बहन कहती है , “ जब एक प्राचीन मन लगाकर मेरी बात सुनता है तो मुझे बहुत तसल्ली मिलती है । ” — लूका 8 : 18 . 
मंडली में किन लोगों को हिम्मत - अफज़ाई की ज़रूरत है ? 
और क्यों ? 
रखवाली भेंट से किन लोगों को फायदा हो सकता है ? 
पौलुस ने अपने साथी प्राचीनों को सलाह दी कि वे “ पूरे झुंड की चौकसी ” करें । 
जी हाँ , पूरी मंडली को हौसला - अफज़ाई की ज़रूरत है , यहाँ तक कि उन प्रचारकों और पायनियरों को भी जो बरसों से परमेश्‍वर की सेवा कर रहे हैं । 
लेकिन जो भाई - बहन आध्यात्मिक तौर पर मज़बूत हैं , उन्हें प्राचीनों की मदद की ज़रूरत क्यों है ? 
क्योंकि वे भी कई बार इस दुष्ट दुनिया से आनेवाले दवाब झेलत - झलते पस्त हो जाते हैं । 
परमेश्‍वर के एक वफादार सेवक को भी कभी - कभी अपने साथियों से कितनी मदद की ज़रूरत होती है , यह समझने के लिए आइए देखें कि एक बार राजा दाविद के साथ क्या हुआ था । 
( क ) यिशबोबनोब ने किस घड़ी दाविद पर वार करने की सोची ? 
( ख ) अबीशै किस तरह दाविद की जान बचा पाया ? 
दाविद लड़का ही था जब उसे इसराएल का राजा होने के लिए अभिषिक्‍त किया गया । 
उसके कुछ ही समय बाद , दाविद का मुकाबला गोलियत से हुआ जो रपाई के वंश से था । 
इस वंश के सभी लोग बहुत लंबे - चौड़े हुआ करते थे । 
लेकिन दाविद बहुत साहसी था , उसने विशालकाय गोलियत को मौत के घाट उतार दिया । 
सालों बाद , पलिश्‍तियों से युद्ध लड़ते वक्‍त एक बार फिर दाविद का आमना - सामना एक विशालकाय आदमी से हुआ । 
उसका नाम था यिशबोबनोब और वह भी रपाई के वंश का था । 
लेकिन इस बार दाविद की जान पर बन आयी थी । 
क्यों ? 
इसलिए नहीं कि दाविद हिम्मत हार गया था मगर इसलिए कि वह पूरी तरह पस्त हो चुका था । 
वाकया बताता है कि “ दाऊद थक गया ” था । 
जैसे ही यिशबोबनोब ने देखा कि दाविद थक गया है , ‘ उस ने दाऊद को मारने की ठान ली । ’ 
वह दाविद पर अपने हथियार से वार करने ही वाला था कि तभी “ सरूयाह के पुत्र अबीशै ने दाऊद की सहायता करके उस पलिश्‍ती को ऐसा मारा कि वह मर गया । ” 
दाविद मौत के मुँह में जाने से बाल - बाल बचा । 
दाविद अबीशै का कितना शुक्रगुज़ार होगा कि उसने उस पर नज़र रखी और जब उसकी जान को खतरा था तब अबीशै तुरंत मदद के लिए आगे आया । 
इस वाकए से हम क्या सीख सकते हैं ? 
( क ) हम गोलियत जैसी बड़ी चुनौतियों का सामना कैसे कर सकते हैं ? 
( ख ) प्राचीन दूसरों की मदद कैसे कर सकते हैं ताकि वे एक बार फिर खुशी से यहोवा की सेवा में लग जाएँ ? 
एक मिसाल दीजिए । 
शैतान और उसके हिमायतियों के विरोध के बावजूद आज दुनिया - भर में यहोवा के लोग उसकी सेवा में लगे हुए हैं । 
हममें से कुछ लोगों की ज़िंदगी में भी बड़ी - बड़ी चुनौतियाँ आयी थीं । 
लेकिन दाविद की तरह यहोवा पर भरोसा रखकर हमने उन “ गोलियत ” जैसी बड़ी मुश्‍किलों का सामना किया और उन पर जीत हासिल की । 
फिर भी कई बार इस दुनिया से आनेवाले दबाव झेलते - झेलते हम थक जाते हैं और निराश हो जाते हैं । 
ऐसी कमज़ोर हालत में हम उन्हीं मुश्‍किलों का सामना करने में नाकाम हो सकते हैं जिनका सामना करने में हम पहले कई बार कामयाब हुए थे । 
ऐसी ज़रूरत की घड़ी में जब प्राचीन हमें सहारा देते हैं , तो हमें एक बार फिर खुशी से यहोवा की सेवा करने की हिम्मत मिलती है । 
बहुत से लोगों का ऐसा अनुभव रहा है । 
एक पायनियर बहन जो करीब 65 साल की है , बताती है , “ कुछ समय पहले , मेरी तबियत ठीक नहीं थी और मैं प्रचार में जाकर बहुत थक गयी थी । 
जब एक प्राचीन ने मेरी हालत पर गौर किया तो वे मुझसे मिलने आए और उन्होंने मेरे साथ बाइबल की कुछ आयतों पर चर्चा की जिससे मेरा काफी हौसला बढ़ा । 
मैंने उनके बताए सुझाव लागू किए और मुझे बहुत फायदा हुआ । ” 
बहन आगे कहती है , “ वाकई उस भाई ने मेरे लिए कितनी परवाह दिखायी ! 
उन्होंने मेरी हालत पर ध्यान दिया और मेरी मदद की ! ” 
हमें यह जानकर कितना अच्छा लगता है कि हमारे बीच ऐसे प्राचीन हैं जो हम पर गौर करते हैं और हमारी “ सहायता ” करने के लिए अबीशै की तरह हर वक्‍त तैयार रहते हैं । 
15 , 16 . 
( क ) भाई - बहन पौलुस से इतना प्यार क्यों करते थे ? 
( ख ) हम अपने प्राचीनों से प्यार क्यों करते हैं ? 
झुंड की रखवाली करने में प्राचीनों को बहुत मेहनत करनी होती है । 
कई बार उनकी रात आँखों में कटती है क्योंकि वे परमेश्‍वर की भेड़ों की फिक्र करते हैं और देर रात तक जागकर उनके लिए प्रार्थना करते हैं या फिर आध्यात्मिक तौर पर उनकी मदद करते हैं । 
इसके बावजूद , वे खुशी - खुशी अपनी ज़िम्मेदारी निभाते हैं , ठीक जैसे पौलुस ने निभायी । 
उसने कुरिंथियों को लिखा , “ मैं तुम्हारी खातिर हँसते - हँसते खर्च करूँगा , यहाँ तक कि खुद भी पूरी तरह खर्च हो जाऊँगा । ” 
जी हाँ , पौलुस अपने भाइयों से प्यार करता था इसलिए उसने उनकी हिम्मत बढ़ाने के लिए खुद को पूरी तरह खर्च कर दिया । 
( 2 कुरिंथियों 2 : 4 पढ़िए ; फिलि . 
2 : 17 ; 1 थिस्स . 
2 : 8 ) यही वजह है कि भाई - बहन पौलुस से इतना प्यार करते थे ! — प्रेषि . 
20 : 31 - 38 . 
आज हम परमेश्‍वर के सेवक भी अपने प्राचीनों से प्यार करते हैं और अपनी प्रार्थनाओं में यहोवा को धन्यवाद देते हैं कि उनके ज़रिए वह हमारी देखभाल करता है । 
वे हममें से हरेक में दिलचस्पी लेते हैं जिससे हमें दिली खुशी मिलती है । 
जब वे रखवाली भेंट करते हैं , तो हमारा हौसला बढ़ता है । 
और जब हम इस दुनिया से आनेवाले दबावों की वजह से दबा हुआ महसूस करते हैं , तो वे हमारी मदद के लिए तैयार रहते हैं और इसके लिए हम उनके कितने शुक्रगुज़ार हैं ! 
हम पर ध्यान देनेवाले मसीही प्राचीन वाकई ‘ हमारी खुशी के लिए हमारे सहकर्मी हैं । ’ 
उन भाई - बहनों से यह भी पूछा गया कि “ आपको एक प्राचीन में कौन - सा गुण सबसे अच्छा लगता है ? ” 
ज़्यादातर ने कहा , “ एक प्राचीन इतना मिलनसार हो कि कोई भी उसके पास जाकर बेझिझक बात कर सके । ” 
इस खास गुण पर कुछ समय बाद प्रहरीदुर्ग पत्रिका में चर्चा की जाएगी । 

यीशु वह कहाँ से आया 
“ [ पीलातुस ] फिर से महल के अंदर गया और यीशु से पूछा : ‘ तू कहाँ का है ? ’ 
मगर यीशु ने उसे कोई जवाब न दिया । ” — यूहन्‍ना 19 : 9 . 
रोमी गवर्नर पुन्तियुस पीलातुस ने यह सवाल तब किया जब यीशु पर ऐसा मुकदमा चल रहा था जो उसे या तो ज़िंदगी देता या मौत । 
पीलातुस जानता था कि यीशु , इसराएल के किस शहर से है । 
उसे यह भी पता था कि यीशु कोई आम आदमी नहीं है । 
फिर उसने यह सवाल क्यों पूछा ? 
क्या वह सोच रहा था कि धरती पर आने से पहले भी यीशु कहीं था ? 
क्या दूसरा धर्म माननेवाला यह अधिकारी , सचमुच सच्चाई कबूल करके उसके मुताबिक जीना चाहता था ? 
बात चाहे जो भी हो , यीशु ने उसके सवाल का जवाब देने से इंकार कर दिया । 
और जल्द ही यह साफ हो गया कि पीलातुस को सच्चाई या इंसाफ से ज़्यादा अपने ओहदे की चिंता थी । — मत्ती 27 : 11 - 26 
जो सच्चे दिल से जानना चाहते हैं कि यीशु कहाँ से आया , वे आसानी से इस बारे में पता लगा सकते हैं । 
बाइबल खुलकर बताती है कि यीशु कहाँ से आया । 
आगे दी बातों पर गौर कीजिए । 
▪ वह कहाँ पैदा हुआ : उसकी पैदाइश यहूदा प्रदेश के बेतलेहेम गाँव की है । 
उस साल औगूस्तुस सम्राट ने यह फरमान जारी किया था कि पंजीकरण करवाने के लिए सबको अपने - अपने गाँव जाना होगा । 
यीशु की माँ मरियम और उसके पति यूसुफ को बेतलेहेम जाना पड़ा जो यूसुफ का गाँव था । 
मरियम उस वक्‍त “ पूरे दिनों पेट से थी । ” 
जब वे वहाँ पहुँचे तो उन्हें रुकने की कोई जगह नहीं मिली क्योंकि गाँव खचाखच भरा था । 
इसलिए उन्हें एक अस्तबल में रुकना पड़ा , जहाँ यीशु पैदा हुआ और उसे चरनी में रखा गया । — लूका 2 : 1 - 7 . 
सदियों पहले ही बाइबल में दर्ज़ एक भविष्यवाणी में बता दिया गया था कि यीशु का जन्म कहाँ होगा : “ हे बेतलेहेम एप्राता , यदि तू ऐसा छोटा है कि यहूदा के हजारों में गिना नहीं जाता , तौभी तुझ में से मेरे लिये एक पुरुष निकलेगा , जो इस्राएलियों में प्रभुता करनेवाला होगा । ” 
* बेतलेहेम शायद इतनी छोटी जगह थी कि उसे यहूदा के बाकी शहरों में नहीं गिना जाता था । 
फिर भी , इस छोटे - से गाँव को एक खास सम्मान मिलता । 
वादा किया हुआ मसीहा या ख्रिस्त , बेतलेहेम से ही आता । — मत्ती 2 : 3 - 6 ; यूहन्‍ना 7 : 40 - 42 . 
▪ उसकी परवरिश कहाँ हुई : कुछ समय मिस्र में रहने के बाद , यीशु का परिवार नासरत नाम के शहर में बस गया । 
उस वक्‍त , यीशु की उम्र तीन साल से भी कम थी । 
नासरत , यरूशलेम से करीब 100 किलोमीटर ( 60 मील ) उत्तर की ओर गलील प्रदेश का एक शहर था । 
वह बहुत ही खूबसूरत शहर था और वहाँ के ज़्यादातर लोग किसान , चरवाहे और मछुवारे हुआ करते थे । 
यीशु का परिवार बहुत बड़ा था और शायद वे गरीब भी थे । — मत्ती 13 : 55 , 56 . 
बाइबल में सदियों पहले ही भविष्यवाणी कर दी गयी थी कि मसीहा “ एक नासरी ” कहलाएगा । 
मत्ती जिसने खुशखबरी की किताब लिखी , बताता है कि यीशु का परिवार “ नासरत नाम के शहर में बस गया । 
इससे ये शब्द पूरे हुए जो भविष्यवक्‍ताओं से कहलवाए गए थे : ‘ वह एक नासरी कहलाएगा । ’ ” 
नासरी , यह नाम इब्रानी शब्द “ शाखा ” से निकला है । 
ज़ाहिर है कि मत्ती , यशायाह की उस भविष्यवाणी का ज़िक्र कर रहा था जिसमें मसीहा को यिशै की “ शाखा ” कहा गया है । 
इसका मतलब है कि मसीहा , राजा दाविद के पिता यिशै के खानदान से आता । 
यीशु वाकई में यिशै के वंश से आया । — मत्ती 1 : 6 , 16 ; लूका 3 : 23 , 31 , 32 . 
▪ वह असल में कहाँ से आया था : बाइबल बताती है कि इस धरती पर पैदा होने से पहले भी यीशु अस्तित्व में था । 
मीका की भविष्यवाणी , जिसका ज़िक्र पहले भी किया गया है , बताती है कि यीशु का “ निकलना प्राचीनकाल से , वरन अनादि काल से होता आया है । ” 
यीशु , परमेश्‍वर का पहलौठा बेटा है और इस धरती पर इंसान के रूप में जन्म लेने से पहले , वह स्वर्ग में एक आत्मिक प्राणी के तौर पर अस्तित्व में था । 
यीशु ने खुद कहा : “ मैं . . . 
स्वर्ग से नीचे आया हूँ । ” 
लेकिन यह कैसे मुमकिन हुआ ? 
यहोवा परमेश्‍वर ने अपनी सक्रिय शक्‍ति यानी पवित्र शक्‍ति के ज़रिए एक चमत्कार किया । 
* उसने स्वर्ग में रहनेवाले अपने बेटे की ज़िंदगी को मरियम नाम की एक यहूदी कुँवारी के गर्भ में डाल दिया , ताकि यीशु एक सिद्ध इंसान के रूप में पैदा हो सके । 
सर्वशक्‍तिमान परमेश्‍वर के लिए ऐसा चमत्कार करना कोई मुश्‍किल काम नहीं था । 
जैसे कि मरियम को यीशु के जन्म के बारे में बताते वक्‍त एक स्वर्गदूत ने उससे कहा कि “ परमेश्‍वर के मुँह से निकली कोई भी बात नामुमकिन नहीं हो सकती । ” — लूका 1 : 30 - 35 , 37 . 
बाइबल हमें सिर्फ यह नहीं बताती कि यीशु कहाँ से आया था । 
बाइबल में दी खुशखबरी की चार किताबें — मत्ती , मरकुस , लूका और यहून्‍ना , उसकी ज़िंदगी के बारे में हमें बहुत कुछ बताती हैं । 
( w11 - E 04 / 01 ) 
[ फुटनोट ] 
एप्राता शायद बेतलेहेम का ही पुराना नाम है । — उत्पत्ति 35 : 19 . 
बाइबल के मुताबिक परमेश्‍वर का नाम यहोवा है । 

अतीत के झरोखे से 
“ इसे तो मैं कभी नहीं भुला सकता ! ” 
ये शब्द , “ क्रिएशन ड्रामा ” देखने के बाद बहुतों की ज़बान पर थे । 
यह बिलकुल सही वक्‍त पर आया था और यह लोगों के दिलों पर अमिट छाप छोड़ गया । 
“ क्रिएशन ड्रामा ” ने बहुत बड़े पैमाने पर यहोवा की महिमा की । 
इसके दिखाए जाने के जल्द बाद यूरोप में हिटलर की सरकार ने यहोवा के लोगों पर कहर ढाना शुरू कर दिया । 
पर यह “ क्रिएशन ड्रामा ” था किस बारे में ? 
सन्‌ 1914 में यहोवा के लोगों के मुख्यालय ने “ फोटो - ड्रामा ऑफ क्रिएशन ” रिलीज़ किया । 
यह मुख्यालय अमरीका के न्यू यॉर्क शहर के ब्रुकलिन में है । 
“ फोटो - ड्रामा ” आठ घंटे की फिल्म थी , जो स्लाइड्‌स ( तसवीरों ) और चल - चित्र से मिलकर बनी थी । 
इसके चल - चित्र रंगीन थे और इसमें आवाज़ भी सुनायी पड़ती थी । 
दुनिया - भर में लाखों लोगों ने यह फिल्म देखी । 
इस फिल्म का संक्षिप्त रूप भी 1914 में निकाला गया जिसका नाम था “ यूरेका ड्रामा । ” 
ये ड्रामा इतने ज़्यादा दिखाए गए कि सन्‌ 1920 के दशक तक स्लाइड्‌स , फिल्में और प्रोजैक्टर बहुत खराब हो गए थे । 
लेकिन ऐसे बहुत - से लोग थे जो “ फोटो - ड्रामा ऑफ क्रिएशन ” दोबारा देखना चाहते थे । 
मिसाल के लिए , जर्मनी के लूडविक्सबुर्क शहर के निवासी पूछ रहे थे , “ ‘ फोटो - ड्रामा ’ फिर कब दिखाया जाएगा ? ” 
लोगों की यह गुज़ारिश कैसे पूरी की जाती ? 
सन्‌ 1920 के दशक में , जर्मनी के मगदेबर्ग बेथेल के लिए काम कर रहे कुछ भाइयों ने वहाँ के लीपजिग और ड्रैस्डन शहरों की ग्राफिक्स कंपनियों से स्लाइड्‌स खरीदीं और फ्राँस के पैरिस शहर की एक न्यूज़ एजेंसी से कुछ फिल्में खरीदीं । 
फिर इनके साथ “ फोटो - ड्रामा ” की कुछ पुरानी स्लाइड्‌स मिलायी गयीं जो अब भी अच्छी हालत में थीं । 
भाई एरिक फ्रॉस्ट जो एक अच्छे संगीतकार थे , उन्होंने फिल्म और स्लाइड्‌स के लिए संगीत रचा । 
इस फिल्म में डायलॉग नहीं थे , इसलिए इसे दिखाते वक्‍त कुछ जानकारी अलग से पढ़ी जाती थी , जिसका कुछ भाग क्रिएशन किताब से था । 
“ फोटो - ड्रामा ” फिल्म नए सिरे से बनायी गयी थी , इसलिए इसे एक नया नाम दिया गया , “ क्रिएशन ड्रामा । ” 
यह नयी फिल्म “ फोटो - ड्रामा ” की तरह आठ घंटे की थी । 
इसलिए कुछ दिनों तक हर शाम इसका थोड़ा - थोड़ा हिस्सा दिखाया जाता था । 
इस फिल्म में सृष्टि के दिनों , बाइबल और दुनिया के इतिहास का दिलचस्प ब्यौरा पेश किया गया था और बताया गया था कि कैसे झूठे धर्म ने इंसानों की उम्मीदों पर पानी फेर दिया है । 
“ क्रिएशन ड्रामा ” ऑस्ट्रिया , जर्मनी , लेक्जमबर्ग , स्विट्‌ज़रलैंड और उन दूसरी जगहों पर दिखाया गया जहाँ जर्मन भाषा बोलनेवाले लोग रहते थे । 
एरिक फ्रॉस्ट ने बताया , “ ड्रामा दिखाते वक्‍त मैं अपने साथ काम करनेवालों को , खासकर जो मेरे साथ संगीत बजाते थे , बढ़ावा देता था कि वे अंतराल के दौरान हर कतार में बैठे दर्शकों के पास जाएँ और उन्हें हमारी बढ़िया किताबें और पुस्तिकाएँ दें । 
इस तरह हम इतनी किताबें - पत्रिकाएँ दे पाए जितनी हम शायद घर - घर जाकर न दे पाते । ” 
भाई योहानस राउटा जो पोलैंड और आज के चेक रिपब्लिक देशों में ये ड्रामा दिखाने का इंतज़ाम करते थे , उस समय के बारे में बताते हैं कि बहुत - से दर्शक अपना पता दे जाते थे ताकि उनसे दोबारा मिला जाए । 
हम उनसे वापसी भेंट कर बाइबल पर अच्छी चर्चा करते थे । 
सन्‌ 1930 के दशक में , जब भी “ क्रिएशन ड्रामा ” दिखाया जाता , हॉल लोगों से खचाखच भर जाता । 
जगह - जगह यहोवा के साक्षियों के चर्चे होने लगे । 
सन्‌ 1933 तक करीब 10 लाख लोग यह फिल्म देख चुके थे , जिसे दिखाने का इंतज़ाम जर्मनी के शाखा दफ्तर ने किया था । 
उन दिनों को याद करते हुए काटा क्राउस कहती है : “ यह ड्रामा पाँच दिनों तक लगातार दिखाया गया । 
इसे देखने के लिए हमें हर दिन एक - तरफा 10 किलोमीटर का सफर तय करना पड़ता था और वह भी जंगलों , पहाड़ियों और घाटियों से होते हुए ! ” 
एलज़ा बिलहार्ट्‌स कहती है : “ ‘ क्रिएशन ड्रामा ’ देखकर सच्चाई के लिए मेरे दिल में प्यार गहरा होने लगा । ” 
आल्फ्रेट आलमेंडिंग बताता है कि जब उसकी माँ ने यह ड्रामा देखा तो “ वे इतनी खुश हुईं कि उन्होंने एक बाइबल खरीदी और उसमें ‘ परगेट्री ’ ( शोधन - लोक ) शब्द ढूँढ़ने लगीं । ” 
मगर उन्हें वह शब्द बाइबल में कहीं नहीं मिला । 
इसलिए उन्होंने चर्च जाना बंद कर दिया और बपतिस्मा लेकर यहोवा की साक्षी बन गयीं । 
भाई एरिक फ्रॉस्ट बताते हैं , “ ‘ क्रिएशन ड्रामा ’ देखकर अनगिनत लोगों ने सच्चाई अपना ली । ” — 3 यूह . 
1 - 3 . 
“ क्रिएशन ड्रामा ” जब बड़े ज़ोर - शोर से दिखाया जा रहा था , तभी नात्ज़ी सरकार ने पूरे यूरोप को अपनी गिरफ्त में ले लिया । 
सन्‌ 1933 से जर्मनी में साक्षियों के काम पर पाबंदी लगा दी गयी । 
उस समय से 1945 तक यानी दूसरे विश्‍व युद्ध के खत्म होने तक , यूरोप में यहोवा के सेवकों पर बहुत - से ज़ुल्म ढाए गए । 
भाई एरिक फ्रॉस्ट ने करीब आठ साल जेल में काटे । 
मगर उन्होंने यह चुनौती पार कर ली और आगे चलकर उन्हें जर्मनी के वीसबेडन बेथेल में सेवा करने का मौका मिला । 
यह कितनी खुशी की बात है कि कभी न भुलानेवाला “ क्रिएशन ड्रामा ” एकदम सही समय पर आया ! 
इससे कितने ही मसीहियों का हौसला बढ़ा जिनके विश्‍वास की जल्द ही दूसरे विश्‍व युद्ध के दौरान परीक्षा होनेवाली थी ! — जर्मनी के अतीत के झरोखे से । 

इंसान सिर्फ रोटी से ज़िंदा नहीं रह सकता — मैं कैसे नात्ज़ी जेलों में ज़िंदा बचा 
ज़ोज़ेफ हीज़ीगा की ज़ुबानी 
मैंने एक साथी कैदी से पूछा : “ आप क्या पढ़ रहे हैं ? ” 
उसने जवाब दिया : “ बाइबल । ” 
फिर उस कैदी ने मुझसे कहा : “ मैं अपनी यह बाइबल आपको देने के लिए तैयार हूँ , पर एक शर्त है । 
आपको एक हफ्ते के लिए अपने हिस्से की रोटी मुझे देनी होगी । ” 
मेरा जन्म 1 मार्च , 1914 को मोज़ेल में हुआ , जो उस वक्‍त जर्मनी का एक ज़िला था । 
जब 1918 में पहला विश्‍वयुद्ध खत्म हुआ , तो मोज़ेल फिर से फ्राँस का ज़िला बन गया । 
सन्‌ 1940 में उसे दोबारा जर्मनी देश के साथ मिला लिया गया । 
मगर 1945 में जब दूसरा विश्‍वयुद्ध खत्म हुआ , तब मोज़ेल एक बार फिर फ्राँस का हिस्सा बन गया । 
इसी के चलते मैं कभी जर्मनी का नागरिक बना तो कभी फ्राँस का । 
नतीजा , मैंने जर्मनी और फ्रेंच , दोनों भाषाएँ बोलनी सीख लीं । 
मेरे माता - पिता कट्टर कैथोलिक थे । 
रोज़ रात को सोने से पहले , मेरा पूरा परिवार घुटने टेककर प्रार्थना करता था । 
हर रविवार और राष्ट्रीय छुट्टियों में हम चर्च जाते थे । 
मुझे अपने धर्म में गहरी आस्था थी और मैं एक कैथोलिक अध्ययन समूह का सदस्य भी था । 
यहोवा के साक्षियों के काम में पूरी तरह लग जाना 
सन्‌ 1935 में मेरे माता - पिता की मुलाकात दो यहोवा के साक्षियों से हुई । 
उन्होंने इस बात पर चर्चा की कि पहले विश्‍वयुद्ध में कैसे धर्म भी शामिल था । 
इस चर्चा के बाद बाइबल में मेरी दिलचस्पी बढ़ने लगी । 
सन्‌ 1936 में मैंने पादरी से एक बाइबल की गुज़ारिश की । 
इस पर पादरी ने मुझसे कहा कि बाइबल को समझने के लिए मुझे धर्म - विज्ञान के स्कूल जाना होगा । 
यह सुनकर निराश होने के बजाय , बाइबल पाने और उसे पढ़ने की मेरी इच्छा और भी ज़बरदस्त हो गयी । 
जनवरी 1937 में मेरे साथी कर्मचारी ऑलबीन रलविट्‌स , जो यहोवा का साक्षी था , मुझे बताने लगा कि बाइबल क्या सिखाती है । 
मैंने उससे पूछा : “ क्या आपके पास बाइबल है ? ” 
उसने कहा , ‘ हाँ ’ और फिर उसने फौरन मुझे जर्मन एलबर्फेल्डर अनुवाद की बाइबल से परमेश्‍वर का नाम , यहोवा दिखाया । 
इसके बाद उसने अपनी बाइबल मुझे दे दी । 
फिर क्या था , मैं पूरे उत्साह के साथ बाइबल पढ़ने लगा और पास के एक कसबे , ट्योनविल में यहोवा के साक्षियों की सभाओं में जाने लगा । 
अगस्त 1937 में , मैं ऑलबीन के साथ पैरिस गया ताकि वहाँ रखे गए साक्षियों के अंतर्राष्ट्रीय सम्मेलन में हाज़िर हो सकूँ । 
यही नहीं , मैं वहाँ घर - घर के प्रचार काम में भी हिस्सा लेने लगा । 
इसके कुछ ही समय बाद मेरा बपतिस्मा हो गया और 1939 की शुरूआत में , मैं एक पायनियर बन गया । 
यानी एक ऐसा मसीही जो अपना पूरा समय लोगों को बाइबल सिखाने में बिताता है । 
मुझे मेट्‌स नाम के शहर में प्रचार करने के लिए भेजा गया । 
फिर जुलाई में , मुझे पैरिस में यहोवा के साक्षियों के शाखा दफ्तर में सेवा करने का न्यौता मिला । 
युद्ध के वक्‍त आयी मुसीबतें 
मुझे शाखा दफ्तर में सेवा करते हुए कुछ ही समय हुआ था कि अगस्त 1939 में मुझे फ्राँस की सेना में भरती होने का बुलावा आया । 
पर मैंने सेना में भरती होने से इनकार कर दिया , क्योंकि मेरे ज़मीर ने मुझे इसकी इजाज़त नहीं दी । 
और इस वजह से मुझे जेल की सज़ा हो गयी । 
मई 1940 में जब मैं जेल की सज़ा काट रहा था , तब जर्मनी ने फ्राँस पर अचानक धावा बोल दिया । 
जून महीने तक जर्मनी ने फ्राँस पर कब्ज़ा कर लिया । 
और मैं एक बार फिर जर्मनी का नागरिक बन गया । 
इसलिए जुलाई में जब मैं जेल से रिहा हुआ , तो वापस अपने माता - पिता के यहाँ रहने चला गया । 
नात्ज़ी हुकूमत के दौरान , हम साक्षी बाइबल का अध्ययन करने के लिए गुप्त में मिलते थे । 
हमें प्रहरीदुर्ग पत्रिकाएँ एक बहादुर मसीही स्त्री , मारीज़ आनाज़िआक के ज़रिए मिलती थीं । 
मैं पत्रिकाएँ लेने के लिए मारीज़ से बेकरी की एक दुकान में मिलता था , जिसका मालिक भी एक साक्षी था । 
मैं सन्‌ 1941 तक उन मुश्‍किलों से बचा रहा , जिनका सामना जर्मनी में रहनेवाले साक्षी कर रहे थे । 
फिर एक दिन गेस्टापो ( जर्मनी की खुफिया पुलिस ) का एक अफसर मेरे घर आया । 
पहले तो उसने मुझे साफ - साफ बताया कि साक्षियों पर पाबंदी लगी हुई है । 
फिर उसने मुझसे पूछा कि क्या अब भी मेरा इरादा साक्षी बने रहने का है ? 
जब मैंने “ हाँ ” में जवाब दिया , तब उसने कहा , ‘ तुम्हें मेरे साथ चलना होगा । ’ 
यह सुनकर मेरी माँ इतनी घबरा गयी कि वह गश खाकर गिर पड़ी । 
मेरी माँ की हालत देखकर अफसर ने मुझे छोड़ दिया और उसकी देखभाल करने को कहा । 
मैं जिस कारखाने में काम करता था , वहाँ के मैनेजर के सामने मैंने “ हेल हिटलर ! ” 
बोलने से इनकार कर दिया । 
यही नहीं , मैंने नात्ज़ी पार्टी का सदस्य बनने से भी मना कर दिया । 
इसलिए अगले ही दिन गेस्टापो ने आकर मुझे गिरफ्तार कर लिया । 
पूछताछ के दौरान , मैंने दूसरे साक्षियों का नाम बताने से साफ इनकार कर दिया । 
इस पर पूछताछ करनेवाले ने बंदूक के कुंदे से मेरे सिर पर इतने ज़ोर से मारा कि मैं बेहोश हो गया । 
ग्यारह सितंबर , 1942 को मेट्‌स की ज़ॉनडेरगरिक्ट ( खास अदालत ) ने मुझे तीन साल की सज़ा सुनायी । 
मुझे बताया गया कि मेरा जुर्म यह है कि मैं “ यहोवा के साक्षियों और बाइबल विद्यार्थी के संघ की तरफ से सनसनीखेज़ प्रचार करने के ज़रिए जनता को गुमराह कर रहा हूँ । ” 
दो हफ्ते बाद , मुझे मेट्‌स जेल से निकालकर एक कड़ी मेहनतवाले शिविर में भेजा गया , जो ट्‌स्फाइब्रुएकन में था । 
वहाँ मैंने रेलवे रख - रखाव कर्मीदल के साथ काम किया । 
हम रेल की भारी - भारी पटरियाँ बदलते थे , उन पर बोल्ट कसते थे और रेल के स्लीपरों के ऊपर गिट्टी या रोड़ी बिछाते थे । 
हमें सुबह नाश्‍ते में 75 ग्राम डबलरोटी और एक कप कॉफी मिलती थी , और दोपहर और शाम को एक कटोरी सूप । 
कुछ समय बाद मुझे पास के एक कसबे के जेल में भेज दिया गया और वहाँ मैंने मोची की दुकान में काम किया । 
कई महीनों बाद , मुझे वापस ट्‌स्फाइब्रुएकन की जेल में भेजा गया और इस बार मुझे खेतों में मज़दूरी करनी पड़ी । 
इंसान सिर्फ रोटी से ज़िंदा नहीं रह सकता 
जेल की एक कोठरी में मेरे साथ एक जवान आदमी रहता था , जो नेदरलैंड्‌स से था । 
मैंने उसकी भाषा थोड़ी - बहुत सीख ली , इसलिए मैं उसे अपने विश्‍वास के बारे में बता पाया । 
उसने परमेश्‍वर के स्तरों के बारे में सीखा और उनके मुताबिक जीने लगा । 
फिर एक दिन उसने मुझसे कहा कि मैं उसे नदी में बपतिस्मा दूँ । 
बपतिस्मा पाकर जब वह पानी से बाहर आया , तो उसने मुझे गले लगाकर कहा : “ ज़ोज़ेफ , अब से मैं तुम्हारा मसीही भाई हूँ ! ” 
इसके बाद , मुझे वापस रेलवे में काम करने के लिए भेज दिया गया और इस तरह हम एक - दूसरे से जुदा हो गए । 
इस बार मैं जिस कैदी के साथ जेल की कोठरी में रहा , वह एक जर्मन था । 
एक शाम मैंने उसे एक छोटी - सी किताब पढ़ते देखा । 
जानते हैं वह कौन - सी किताब थी ? 
जी हाँ , बाइबल ! 
इसके बाद ही उसने मुझसे कहा कि वह मुझे अपनी बाइबल देने को तैयार है , बशर्ते मैं उसे एक हफ्ते के लिए अपने हिस्से की रोटी दे दूँ । 
मैंने कहा , “ मुझे मंज़ूर है । ” 
हालाँकि एक हफ्ते की रोटी देना बहुत बड़ा त्याग था , पर इसके लिए मुझे कभी अफसोस नहीं हुआ । 
इसके बजाय , मैं यीशु के इन शब्दों के असल मायने जान पाया : “ इंसान सिर्फ रोटी से ज़िंदा नहीं रह सकता , बल्कि उसे यहोवा के मुँह से निकलनेवाले हर वचन से ज़िंदा रहना है । ” — मत्ती 4 : 4 . 
अब मुझे बाइबल तो मिल गयी , लेकिन मेरे सामने यह समस्या खड़ी हो गयी कि मैं उसे छिपाकर रखूँ तो कहाँ रखूँ । 
दरअसल बात यह थी कि दूसरे कैदियों को बाइबल रखने की इजाज़त थी , पर हम साक्षियों को नहीं । 
इसलिए मैं रात को कंबल के अंदर छिपकर बाइबल पढ़ता था । 
दिन के वक्‍त , मैं बाइबल को अपनी शर्ट के अंदर छिपाकर साथ ले जाता था । 
मैं बाइबल को जेल की कोठरी में कभी नहीं छोड़ता था , क्योंकि जब हम कोठरी में नहीं होते तो पहरेदार तलाशी लेने आते थे । 
मगर एक दिन काम पर हाज़िरी देते वक्‍त अचानक मुझे याद आया कि मैं अपनी बाइबल जेल की कोठरी में ही भूल आया हूँ । 
उसी शाम को काम खत्म होते ही मैं भागते हुए अपनी कोठरी में पहुँचा , पर तब तक मेरी बाइबल गायब हो चुकी थी । 
मैंने तुरंत परमेश्‍वर से प्रार्थना की और फिर पहरेदार के पास गया । 
मैंने उससे कहा कि किसी ने मेरी एक किताब ले ली है और मुझे वह वापस चाहिए । 
पहरेदार ने मुझ पर बिना कोई ध्यान दिए मेरी बाइबल मुझे लौटा दी । 
इसके बाद , मैंने तहेदिल से यहोवा का शुक्रिया अदा किया । 
एक दूसरे मौके पर जब मुझे नहाने के लिए भेजा गया , तो कपड़े उतारते वक्‍त मैंने बड़ी सावधानी से अपनी बाइबल फर्श पर गिरा दी । 
जब पहरेदार नहीं देख रहा था तब मैंने जल्दी से बाइबल को नहाने की जगह के अंदर सरका दिया । 
वहाँ एक कोने में मैंने उसे छिपा दिया । 
नहाने के बाद मैं पहरेदार से नज़रें बचाकर अपनी बाइबल बाहर लाया और साफ कपड़ों के बीच उसे छिपा लिया । 
जेल में रहते वक्‍त हुए अच्छे - बुरे अनुभव 
सन्‌ 1943 की एक सुबह जब सभी कैदी जेल के आँगन में जमा हुए , तो वहाँ मैंने ऑलबीन को देखा । 
उसे भी गिरफ्तार किया गया था । 
उसने मेरी तरफ देखा और अपने दिल पर हाथ रखते हुए मसीही एकता और भरोसे का यकीन दिलाया । 
फिर उसने मुझे इशारा करते हुए कहा कि वह मुझे एक नोट लिखेगा । 
अगले दिन मेरे पास से गुज़रते वक्‍त उसने कागज़ का एक टुकड़ा गिरा दिया । 
पहरेदार ने यह देख लिया और हम दोनों को दो हफ्ते के लिए काल कोठरी में डाल दिया । 
हमें खाने के लिए बासी रोटी और पानी मिलता था और हम बिना कंबल के , लकड़ी के तख्ते पर सोते थे । 
कुछ समय बाद मुझे ज़ीकबर्क की जेल में भेजा गया , जहाँ मैंने लोहार की दुकान में काम किया । 
वहाँ हमसे कोल्हू के बैल की तरह काम करवाया जाता था , पर खाना बहुत ही कम दिया जाता था । 
इसलिए रात को मुझे लज़ीज़ खाने के सपने आते थे , जैसे क्रीमवाले केक , ताज़े - रसीले फल वगैरह । 
और सुबह जब मेरी आँख खुलती , तो मेरा पेट ज़ोर से गुड़गुड़ाता और मेरा गला एकदम सूखा होता था । 
मेरा वज़न 45 किलो से भी कम हो गया था । 
इन सबके बावजूद मैं हर रोज़ अपनी छोटी बाइबल पढ़ता था , जिससे मेरा ध्यान जीने के मकसद पर लगा रहा । 
जब मैं आज़ाद हुआ . . . 
अप्रैल 1945 में , अचानक एक दिन सुबह सारे पहरेदार जेल के सब दरवाज़े खुले छोड़कर भाग गए । 
मैं बिलकुल आज़ाद था ! 
लेकिन घर लौटने से पहले मुझे कुछ दिन अस्पताल में बिताने पड़े ताकि मैं दोबारा स्वस्थ हो सकूँ । 
मई महीने के आखिर में , मैं अपने माता - पिता के घर पहुँचा । 
वे तो ये आस ही छोड़ चुके थे कि मैं ज़िंदा हूँ । 
अपनी आँखों के सामने मुझे खड़ा देख मेरी माँ खुशी से रो पड़ी । 
पर अफसोस , कुछ ही समय बाद मेरे माता - पिता चल बसे । 
मैं ट्योनविल मंडली के साथ फिर से संगति करने लगा । 
अपने मसीही भाई - बहनों से दोबारा मिलकर मेरा दिल बाग - बाग हो गया ! 
यह जानकर मुझे खुशी हुई कि तरह - तरह की परीक्षाओं से गुज़रकर भी वे यहोवा के वफादार बने रहे । 
मेरे प्यारे दोस्त ऑलबीन की मौत जर्मनी के रेगन्ज़बर्ग शहर में हो गयी थी । 
बाद में मुझे पता चला कि मेरे चाचा का बेटा , शॉन हीज़ीगा यहोवा का साक्षी बन गया और उसे मार डाला गया था , क्योंकि उसने अपने विश्‍वास की वजह से सेना में भरती होने से इनकार कर दिया । 
शॉन केर्रा जिसके साथ मैंने पैरिस के शाखा दफ्तर में सेवा की थी , उसने पाँच साल जर्मनी के एक जेल में सज़ा काटी । 
* 
मैं मेट्‌स में जाकर फौरन प्रचार काम में लग गया । 
वहाँ मैं अकसर मिनज़ानी परिवार से मिलता था । 
उनकी बेटी , टीना का बपतिस्मा 2 नवंबर , 1946 को हुआ था । 
वह प्रचार काम में जोशीली थी और वह मुझे अच्छी भी लगी । 
हम दोनों ने 13 दिसंबर , 1947 को शादी कर ली । 
सितंबर 1967 से टीना अपना पूरा समय लोगों को बाइबल सिखाने में बिताने लगी । 
और वह यह काम मरते दम तक करती रही । 
जून 2003 में जब उसकी मौत हुई , तब वह 98 साल की थी । 
मुझे आज भी टीना की कमी बहुत महसूस होती है । 
आज मैं 90 से भी ज़्यादा उम्र का हूँ और जब मैं अपने बीते कल को याद करता हूँ , तो मुझे एहसास होता है कि परमेश्‍वर के वचन ने हमेशा मुझे पहाड़ जैसी मुश्‍किलों का सामना करने की ताकत दी है । 
मैंने ऐसे दिन भी देखे हैं जब मुझे भूखे पेट सोना पड़ा , पर मैंने बाइबल पढ़ना और उसका अध्ययन करना कभी नहीं छोड़ा । 
इसका नतीजा यह रहा कि यहोवा ने मुझे चट्टान की तरह मज़बूत बनाया । 
इसमें कोई दो राय नहीं कि ‘ उसके वचन ने ही मुझे जीवित रखा है । ’ — भजन 119 : 50 , NHT , फुटनोट । 
( w09 3 / 1 ) 
[ फुटनोट ] 
शॉन केर्रा की जीवन कहानी 1 अक्टूबर , 1989 की प्रहरीदुर्ग ( अँग्रेज़ी ) के पेज 22 - 26 में दी गयी है । 
[ पेज 23 पर तसवीर ] 
मेरा प्यारा दोस्त , ऑलबीन रलविट्‌स 
[ पेज 23 पर तसवीर ] 
मारीज़ आनाज़िआक 
[ पेज 24 पर तसवीर ] 
वह बाइबल , जिसे पाने की खातिर मुझे एक हफ्ते के लिए अपने हिस्से की रोटी देनी पड़ी 
[ पेज 25 पर तसवीर ] 
सन्‌ 1946 में अपनी मंगेतर , टीना के साथ 
[ पेज 25 पर तसवीर ] 
शॉन केर्रा , अपनी पत्नी टिटीका के साथ 

“ यह दूसरी [ आज्ञा ] है , ‘ तुझे अपने पड़ोसी से वैसे ही प्यार करना है जैसे तू खुद से करता है । ’ ” — मत्ती 22 : 39 . 
असल में हमारा पड़ोसी कौन है ? 
हमें अपने पड़ोसी को प्यार क्यों दिखाना चाहिए ? 
हम यह कैसे कर सकते हैं ? 
अगर हम अपने पड़ोसी से वैसे प्यार करेंगे , जैसे हम खुद से करते हैं , तो हमें खुशी क्यों मिलेगी ? 
1 , 2 . 
( क ) यीशु के मुताबिक दूसरी सबसे बड़ी आज्ञा क्या है ? 
( ख ) हम इस लेख में किन सवालों के जवाब देखेंगे ? 
एक बार यीशु को परखने के लिए एक फरीसी ने उससे पूछा : “ गुरु , परमेश्‍वर के कानून में सबसे बड़ी आज्ञा कौन - सी है ? ” 
जैसा कि हमने पिछले लेख में देखा था , यीशु ने उसे जवाब दिया कि “ सबसे बड़ी और पहली आज्ञा ” है : “ तुझे अपने परमेश्‍वर यहोवा से अपने पूरे दिल , अपनी पूरी जान और अपने पूरे दिमाग से प्यार करना है । ” 
फिर यीशु ने यह भी बताया कि दूसरी सबसे बड़ी आज्ञा क्या है । 
उसने कहा : “ तुझे अपने पड़ोसी से वैसे ही प्यार करना है जैसे तू खुद से करता है । ” — मत्ती 22 : 34 - 39 . 
यीशु ने कहा कि हमें अपने पड़ोसी से प्यार करना चाहिए । 
मगर हमारा पड़ोसी कौन है ? 
हम यीशु की आज्ञा कैसे मान सकते हैं ? 
इस लेख में हम इन सवालों के जवाब देखेंगे । 
साथ ही , हम देखेंगे कि अपने पड़ोसी से प्यार करने से हम यहोवा को कैसे खुश कर सकते हैं और इससे सभी को कैसे फायदा पहुँच सकता है । 
3 , 4 . 
( क ) अपने पड़ोसी से प्यार करने का क्या मतलब है यह बताने के लिए यीशु ने कौन - सी मिसाल दी ? 
( ख ) सामरी ने ज़ख्मी आदमी की मदद कैसे की ? 
( लेख की शुरूआत में दी तसवीर देखिए । ) 
हम अकसर सोचते हैं कि हमारा पड़ोसी वही है जो हमारे घर के पास रहता है । 
पर जब एक आदमी ने यीशु से पूछा : “ असल में मेरा पड़ोसी कौन है ? ” 
तो जवाब में यीशु ने एक सामरी की मिसाल दी , जिसने एक ज़रूरतमंद इंसान की मदद की । 
( लूका 10 : 29 - 37 पढ़िए । ) 
इस मिसाल में एक आदमी को लूटा गया , उसे मारा - पीटा गया और सड़क पर मरने के लिए छोड़ दिया गया । 
तभी एक इसराएली याजक और लेवी वहाँ से गुज़रे । 
उन्हें एक अच्छे पड़ोसी की तरह उसकी मदद करनी चाहिए थी , मगर वे उसे देखकर भी अनदेखा करके चले गए । 
आखिर में , एक सामरी ने उसकी मदद की । 
उस ज़माने में यहूदी सामरियों से नफरत किया करते थे । — यूह . 
4 : 9 . 
सामरी ने उस ज़ख्मी आदमी के घावों पर तेल और दाख - मदिरा लगायी , ताकि उसके घाव जल्दी भर जाएँ । 
फिर वह उसे एक सराय में ले गया और सरायवाले को दो दीनार दिए । 
दो दीनार की कीमत दो दिन की मज़दूरी के बराबर थी । 
जब हम इस बारे में सोचते हैं कि उस सामरी ने एक ज़ख्मी आदमी की मदद करने के लिए कितना कुछ किया , तो इससे साफ ज़ाहिर हो जाता है कि वही उसका सच्चा पड़ोसी था । 
अगर हममें लोगों के लिए करुणा और प्यार होगा , तो हम भी उस सामरी की तरह अच्छे पड़ोसी साबित होंगे । 
यहोवा के सेवक अपने पड़ोसी की मदद करने के लिए फौरन कदम उठाते हैं ( पैराग्राफ 5 देखिए ) 
सैंडी नाम के तूफान के बाद , यहोवा के साक्षियों ने अपने पड़ोसियों को प्यार कैसे दिखाया ? 
आज के ज़माने में करुणा दिखानेवाले अच्छे पड़ोसी बहुत कम देखने को मिलते हैं । 
खासकर इन “ आखिरी दिनों ” में ज़्यादातर लोगों में मोह - ममता और भलाई से प्यार नहीं रहा और वे खूँखार होते जा रहे हैं । 
इसकी एक मिसाल पर गौर कीजिए । 
अक्टूबर 2012 में सैंडी नाम के एक भयंकर तूफान ने न्यू यॉर्क सिटी के एक इलाके को तहस - नहस कर दिया था । 
कई लोगों के पास बिजली , साधन और ज़रूरत की दूसरी चीज़ें नहीं थीं । 
दुख की बात है कि लुटेरों ने उन लोगों को भी नहीं छोड़ा , जो पहले से ही तूफान की मार झेल रहे थे । 
लेकिन यहोवा के साक्षी उनसे बिलकुल अलग थे । 
उन्होंने अपने भाइयों और दूसरों की मदद करने के लिए ज़रूरी इंतज़ाम किए । 
उन्होंने ऐसा इसलिए किया क्योंकि सच्चे मसीही अपने पड़ोसी से प्यार करते हैं । 
अपने पड़ोसी को प्यार दिखाने के कुछ दूसरे तरीके क्या हैं ? 
हम अपने पड़ोसी को बाइबल से मदद कैसे दे सकते हैं ? 
बाइबल से मदद दीजिए । 
प्रचार में हम अपने पड़ोसी को “ शास्त्र से दिलासा ” देते हैं । 
जब हम बाइबल की मदद से उसे परमेश्‍वर के राज की खुशखबरी सुनाते हैं , तो हम दिखाते हैं कि हम उससे प्यार करते हैं । 
अपने पड़ोसी को यहोवा परमेश्‍वर की तरफ से आशा का यह पैगाम सुनाना हमारे लिए क्या ही बड़े सम्मान की बात है । — रोमि . 
15 : 13 . 
( क ) सुनहरा नियम क्या है ? 
( ख ) अगर हम उस पर अमल करें , तो इसका क्या नतीजा होगा ? 
सुनहरे नियम पर अमल कीजिए । 
यीशु ने सुनहरे नियम के बारे में इस तरह बताया : “ जो कुछ तुम चाहते हो कि लोग तुम्हारे साथ करें , तुम भी उनके साथ वैसा ही करो । 
दरअसल , मूसा के कानून और भविष्यवक्‍ताओं की शिक्षाओं का निचोड़ यही है । ” 
“ मूसा के कानून ” का मतलब है उत्पत्ति से लेकर व्यवस्थाविवरण तक की किताबें , और “ भविष्यवक्‍ताओं की शिक्षाओं ” का मतलब है इब्रानी शास्त्र में दर्ज़ भविष्यवाणी की किताबें । 
यहोवा ने अपने लोगों को इसलिए ‘ मूसा का कानून ’ और ‘ भविष्यवक्‍ताओं की शिक्षाएँ ’ दीं , क्योंकि वह उनसे प्यार करता था और चाहता था कि वे भी एक - दूसरे से प्यार करें । 
आज भी यहोवा हमसे यह उम्मीद करता है कि हम अपने पड़ोसी से प्यार करें । 
यशायाह के ज़रिए यहोवा ने कहा : “ न्याय का पालन करो , और , धर्म के काम करो . . . 
क्या ही धन्य है वह मनुष्य जो ऐसा ही करता ” है । 
अगर हम अपने पड़ोसी के लिए प्यार दिखाएँ और सुनहरे नियम पर अमल करें , तो हमें आशीष मिलेगी । 
( क ) हमें अपने दुश्‍मनों से प्यार क्यों करना चाहिए ? 
( ख ) अगर हम ऐसा करें , तो इसका क्या नतीजा हो सकता है ? 
अपने दुश्‍मनों से प्यार कीजिए । 
यीशु ने कहा : “ तुम सुन चुके हो कि कहा गया था , ‘ तुझे अपने पड़ोसी से प्यार करना है और अपने दुश्‍मन से नफरत । ’ 
लेकिन मैं तुमसे कहता हूँ : अपने दुश्‍मनों से प्यार करते रहो और जो तुम पर ज़ुल्म कर रहे हैं , उनके लिए प्रार्थना करते रहो । 
इस तरह तुम स्वर्ग में रहनेवाले अपने पिता के बेटे होने का सबूत दो । ” 
प्रेषित पौलुस ने इसी से मिलती - जुलती सलाह दी , जब उसने कहा : “ अगर तेरा दुश्‍मन भूखा हो तो उसे खाना खिला । 
अगर वह प्यासा है तो उसे पानी पिला । ” 
पुराने ज़माने के इसराएल में यहोवा ने अपने लोगों को मूसा का कानून दिया था , जिसमें उसने हिदायत दी थी कि उन्हें अपने दुश्‍मनों की , यहाँ तक कि अपने दुश्‍मनों के जानवरों की भी मदद करनी चाहिए । 
इस सलाह को लागू करके , कुछ लोग जो एक वक्‍त पर एक - दूसरे से नफरत करते थे , शायद अच्छे दोस्त बन गए हों । 
मसीही होने के नाते , अगर हम अपने दुश्‍मनों को प्यार दिखाएँ , तो हो सकता है उनका हमारी तरफ रवैया बदल जाए । 
उनमें से कुछ शायद यहोवा के सेवक भी बन जाएँ । 
यीशु ने अपने भाई के साथ सुलह करने के बारे में क्या कहा था ? 
“ सब लोगों के साथ शांति बनाए रखने में लगे रहो । ” 
अगर हमें सब लोगों के साथ शांति बनाए रखने में लगे रहना है , तो सोचिए हमारे लिए अपने भाइयों के साथ शांति बनाए रखना और भी कितना ज़रूरी है । 
यीशु ने कहा : “ इसलिए , अगर तू मंदिर में वेदी के पास अपनी भेंट ला रहा हो और वहाँ तुझे याद आए कि तेरे भाई को तुझसे कुछ शिकायत है , तो तू अपनी भेंट वहीं वेदी के सामने छोड़ दे और जाकर पहले अपने भाई के साथ सुलह कर और जब तू लौट आए तब अपनी भेंट चढ़ा । ” 
जब कभी किसी भाई के साथ हमारी अनबन हो जाती है , तो हम जल्द - से - जल्द उसके साथ सुलह करने की कोशिश करके उसके लिए प्यार दिखा सकते हैं । 
जब हम जल्द - से - जल्द सुलह कर लेते हैं , तो इससे यहोवा को बहुत खुशी होगी । 
हमें दूसरों में नुक्स क्यों नहीं निकालने चाहिए ? 
दूसरों में नुक्स मत निकालिए । 
यीशु ने कहा , “ दोष लगाना बंद करो ताकि तुम पर दोष न लगाया जाए । 
इसलिए कि जैसे तुम दोष लगाते हो , वैसे ही तुम पर भी दोष लगाया जाएगा । 
जिस नाप से तुम नापते हो , वे भी उसी नाप से तुम्हारे लिए भी नापेंगे । 
तो फिर , तू क्यों अपने भाई की आँख में पड़े तिनके को देखता है , मगर अपनी आँख में पड़े लट्ठे के बारे में नहीं सोचता ? 
या तू अपने भाई से यह कैसे कह सकता है , ‘ आ मैं तेरी आँख का तिनका निकाल दूँ , ’ जबकि देख ! 
तेरी अपनी ही आँख में एक लट्ठा पड़ा है ? 
अरे कपटी ! 
पहले अपनी आँख से लट्ठा निकाल , तब तू साफ - साफ देख सकेगा कि अपने भाई की आँख से तिनका कैसे निकालना है । ” 
सबक यह है कि हमें दूसरों में नुक्स नहीं निकालने चाहिए , क्योंकि हम खुद कितनी सारी गलतियाँ करते हैं । 
11 , 12 . 
अपने पड़ोसी को प्यार दिखाने का एक अहम तरीका क्या है ? 
अपने पड़ोसी के लिए प्यार दिखाने के कई तरीके हैं । 
मगर यीशु ने हमें सिखाया कि ऐसा करने का सबसे खास तरीका है , राज की खुशखबरी का प्रचार करना । 
उसने अपने चेलों से कहा : “ सब राष्ट्रों के लोगों को मेरा चेला बनना सिखाओ । ” 
जब हम यीशु की आज्ञा मानते हैं , तो हम अपने पड़ोसी को विनाश की तरफ ले जानेवाले चौड़े और खुले रास्ते को छोड़कर , जीवन की तरफ ले जानेवाले तंग रास्ते पर चलने में मदद देते हैं । 
हम जानते हैं कि हमारी इस मेहनत से यहोवा को बहुत खुशी मिलती है । 
यीशु ने बहुत - से लोगों को यह समझने में मदद दी कि उन्हें यहोवा के मार्गदर्शन की ज़रूरत है । 
जब हम लोगों को “ परमेश्‍वर की खुशखबरी ” सुनाते हैं , तब हम यीशु की मिसाल पर चल रहे होते हैं । 
हम उन्हें सिखाते हैं कि यीशु के फिरौती बलिदान की बदौलत , उन्हें यहोवा की मंज़ूरी मिल सकती है और वे उसके दोस्त बन सकते हैं । 
खुशखबरी का प्रचार करना , अपने पड़ोसी को प्यार दिखाने का वाकई एक अहम तरीका है । 
जब आप लोगों को यहोवा के बारे में सिखाते हैं , तो आपको कैसा लगता है ? 
जब हम अपनी वापसी भेंट और बाइबल अध्ययन के लिए अच्छी तैयारी करते हैं , तब हम लोगों को यहोवा की आज्ञा मानना सिखा पाते हैं । 
कुछ लोगों को शायद अपनी ज़िंदगी में कई बदलाव करने पड़ें । 
यह देखकर हमें कितनी खुशी होती है कि कैसे यहोवा ‘ हमेशा की ज़िंदगी पाने के लायक अच्छा मन रखनेवालों ’ को ज़रूरी बदलाव करने और उसके दोस्त बनने में मदद देता है । 
जब वे बाइबल का अध्ययन करते हैं , तो जिन लोगों के पास कोई आशा नहीं थी , उन्हें सच्ची खुशी मिलती है । 
और चिंता में डूबे रहने के बजाय , वे यहोवा पर भरोसा करने लगते हैं । 
इस खास काम के ज़रिए अपने पड़ोसी को प्यार दिखाना हमारे लिए वाकई एक सम्मान की बात है । 
पौलुस ने 1 कुरिंथियों 13 : 4 - 8 में प्यार के बारे में कैसे समझाया ? 
अगर हम अपने पड़ोसी से वैसे प्यार करें , जैसे पौलुस ने समझाया था , तो हम यहोवा के दिल को खुश करेंगे , हमें कम समस्याएँ होंगी , और हम खुश रहेंगे । 
( 1 कुरिंथियों 13 : 4 - 8 पढ़िए । ) 
आइए अब हम चर्चा करें कि पौलुस ने प्यार के बारे में क्या कहा और देखें कि हम उसके शब्दों को अपने पड़ोसी के साथ अपने रिश्‍ते पर कैसे लागू कर सकते हैं । 
( क ) हमें दूसरों को सब्र और कृपा क्यों दिखानी चाहिए ? 
( ख ) हमें जलन या घमंड से दूर क्यों रहना चाहिए ? 
“ प्यार सहनशील और कृपा करनेवाला होता है । ” 
हम सभी असिद्ध हैं , इसके बावजूद यहोवा सहनशील है , यानी सब्र से पेश आता है और सभी को कृपा दिखाता है । 
इसलिए जब दूसरे गलतियाँ करते हैं , तो हमें भी सब्र से पेश आना चाहिए और कृपा दिखानी चाहिए । 
हमें ऐसा तब भी करना चाहिए जब दूसरे हमें ठेस पहुँचाते हैं या फिर हमारे साथ बेरुखी से पेश आते हैं । 
बाइबल कहती है कि “ प्यार जलन नहीं रखता । ” 
हो सकता है कुछ भाइयों को मंडली में ज़िम्मेदारियाँ मिली हों या उनके पास कुछ ऐसी चीज़ें हों , जो हमारे पास नहीं हैं । 
पर अगर हम वाकई अपने भाइयों से प्यार करते हैं , तो हम उनसे जलन नहीं रखेंगे । 
साथ ही , हम डींगें नहीं मारेंगे , न ही घमंड से फूलेंगे । 
बाइबल हमें बताती है कि यहोवा उनसे नफरत करता है जिनकी “ चढ़ी आंखें ” और “ घमण्डी मन ” है । — नीति . 
21 : 4 . 
16 , 17 . 
पहला कुरिंथियों 13 : 5 , 6 में पड़ोसी को प्यार दिखाने के कौन - कौन - से तरीके बताए गए हैं ? 
प्यार “ बदतमीज़ी से पेश नहीं आता । ” 
अगर हम अपने पड़ोसी से प्यार करते हैं , तो हम उससे झूठ नहीं बोलेंगे , उसकी कोई चीज़ नहीं चुराएँगे , या ऐसा कोई काम नहीं करेंगे , जिससे यहोवा का मन दुखी हो । 
साथ ही , हम स्वार्थी नहीं होंगे , क्योंकि प्यार “ सिर्फ अपने फायदे की नहीं सोचता । ” 
हम हमेशा वही करेंगे जिसमें हमारे पड़ोसी की भलाई हो । — फिलि . 
2 : 4 . 
प्यार “ भड़क नहीं उठता । 
यह चोट का हिसाब नहीं रखता । ” 
अगर कोई हमें ठेस पहुँचाता है , तो हम फौरन भड़क नहीं उठते । 
न ही हम इस बात का हिसाब रखते हैं कि दूसरों ने हमें कितनी बार ठेस पहुँचायी है । 
अगर हम अपने दिल में नाराज़गी पाले रखेंगे , तो हम अपने गुस्से की आग को हवा दे रहे होंगे , जिससे खुद हमें और दूसरों को भी नुकसान पहुँच सकता है । 
इसके बजाय , हम दूसरों को माफ करेंगे और उनकी गलतियों को भूल जाएँगे । 
प्यार “ बुराई से खुश नहीं होता । ” 
अगर कोई व्यक्‍ति हमसे नफरत करता है , और उसके साथ कोई नाइंसाफी होती है , तो हम उसे तकलीफ में देखकर खुश नहीं होते । — नीतिवचन 24 : 17 , 18 पढ़िए । 
हम 1 कुरिंथियों 13 : 7 , 8 से प्यार के बारे में क्या सीखते हैं ? 
पौलुस ने लिखा कि प्यार “ सबकुछ बरदाश्‍त कर लेता है । ” 
अगर कोई हमें चोट पहुँचाता है , लेकिन फिर हमसे माफी माँगता है , तो प्यार हमें उकसाएगा कि हम उसे माफ कर दें । 
पौलुस ने यह भी कहा कि प्यार “ सब बातों पर यकीन करता है । ” 
हम बाइबल से जो पढ़ते हैं , उस पर यकीन करते हैं और शुक्रगुज़ार हैं कि यहोवा का संगठन हमें आध्यात्मिक भोजन मुहैया कराता है । 
प्यार “ सब बातों की आशा रखता है । ” 
हमारे पास भविष्य की आशा है क्योंकि हम उन सभी बातों पर भरोसा रखते हैं , जिनका वादा यहोवा ने हमसे किया है । 
और क्योंकि हम लोगों से प्यार करते हैं , इसलिए हम उन्हें अपनी आशा के बारे में बताने के लिए अपना भरसक करते हैं । 
जब हम किसी बहुत ही मुश्‍किल हालात का सामना करते हैं , तो हम प्रार्थना करते हैं और आशा करते हैं कि सब कुछ ठीक हो जाएगा । 
पौलुस ने यह भी कहा कि प्यार “ सबकुछ धीरज के साथ सह लेता है । ” 
अगर कोई हमारे खिलाफ पाप करता है या हम पर ज़ुल्म ढाता है , तब भी हम उसे धीरज के साथ सह लेते हैं । 
आखिर में उसने कहा : “ प्यार कभी नहीं मिटता । ” 
जो यहोवा की आज्ञा मानते हैं , वे अपने पड़ोसियों को हमेशा - हमेशा तक प्यार दिखाते रहेंगे । 
19 , 20 . 
कौन - सी आयतें सिखाती हैं कि हमें अपने पड़ोसी को प्यार दिखाते रहना चाहिए ? 
अगर हम बाइबल में दी सलाह के मुताबिक चलें , तो हम हमेशा अपने पड़ोसी से वैसे ही प्यार करेंगे , जैसे हम खुद से करते हैं । 
यहोवा और यीशु हमसे यही उम्मीद करते हैं । 
हमें हमेशा सब लोगों से प्यार करना चाहिए , फिर चाहे वे किसी भी देश या जाति के क्यों न हों । 
जब भी हमें अपने पड़ोसी के लिए प्यार दिखाना मुश्‍किल लगता है , तब हम यहोवा से प्रार्थना कर सकते हैं , और उसकी पवित्र शक्‍ति माँग सकते हैं । 
हम जानते हैं कि इससे यहोवा को खुशी मिलेगी और वह हमारी मदद भी करेगा । — रोमि . 
8 : 26 , 27 . 
अपने पड़ोसी से प्यार करने की आज्ञा इतनी ज़रूरी है कि इसे “ शाही नियम ” कहा गया है । 
मूसा के कानून में यहोवा ने अपने लोगों को ऐसी कई आज्ञाएँ दी थीं , जिनमें उन्हें अपने पड़ोसी से प्यार करना सिखाया गया था । 
बाद में , यहोवा ने पौलुस को यह लिखने के लिए प्रेरित किया : “ इनके अलावा दूसरी जो भी आज्ञा है , उन सबका निचोड़ इस एक बात में पाया जाता है कि ‘ तुझे अपने पड़ोसी से वैसे ही प्यार करना है जैसे तू खुद से करता है । ’ ” — रोमि . 
13 : 8 - 10 . 
21 , 22 . 
हमें परमेश्‍वर और अपने पड़ोसी से प्यार क्यों करना चाहिए ? 
यीशु ने हमें यह समझने में और भी मदद दी कि हमारा पड़ोसी कौन है , जब उसने कहा कि उसका पिता “ अच्छे और बुरे , दोनों तरह के लोगों पर अपना सूरज चमकाता है और नेक और दुष्ट दोनों पर बारिश बरसाता है । ” 
यीशु हमें सिखा रहा था कि हमें सब लोगों को प्यार दिखाना चाहिए , फिर चाहे वे अच्छे हों या बुरे । 
जैसे पहले ज़िक्र किया गया था , अपने पड़ोसी को प्यार दिखाने का एक अहम तरीका है , उसे यहोवा और उसके राज के बारे में सिखाना । 
अगर हमारा पड़ोसी बाइबल से सीखी बातों को लागू करता है , तो उसे परमेश्‍वर का दोस्त बनने की सबसे बड़ी आशीष मिलेगी । 
हम सीख चुके हैं कि हमें यहोवा से अपने पूरे दिल , अपनी पूरी जान और अपने पूरे दिमाग से प्यार क्यों करना चाहिए । 
हमने यह भी सीखा कि हम अपने पड़ोसी को प्यार कैसे दिखा सकते हैं । 
अगर हम यहोवा और अपने पड़ोसी से प्यार करें , तो हम दो सबसे बड़ी आज्ञाओं को मान रहे होंगे । 
सबसे बढ़कर , हम स्वर्ग में रहनेवाले अपने प्यारे पिता यहोवा का दिल खुश कर रहे होंगे । 

बाइबल पढ़ने का बढ़ावा देने में एक जाँबाज़ की कोशिश 
उसने अपनी ज़िंदगी के आखिरी पल , पूर्वी साइबेरिया के मैदानी और ठंडे इलाके में गुज़ारे । 
मरने से पहले उसके खिलाफ झूठी साज़िश रची गयी और उसे बदनाम किया गया । 
वह यूनान के उन लोगों में से एक था जिसने अपने देशवासियों की आध्यात्मिक उन्‍नति के लिए कड़ी मेहनत की थी । 
मगर आज बहुत कम लोग उसे जानते हैं । 
उसका नाम था सेराफिम । 
बाइबल पढ़ने का बढ़ावा देने की कोशिश में इस जाँबाज़ को अपनी जान से हाथ धोना पड़ा । 
सेराफिम के ज़माने में यूनान , तुर्की साम्राज्य के अधीन था । 
धर्म के इतिहास का एक यूनानी प्रोफेसर , जॉर्ज मेटालीनॉस कहते हैं कि उस वक्‍त , यूनान में “ अच्छे स्कूलों की कमी थी , ” इसलिए “ ज़्यादातर लोग कम पढ़े - लिखे थे । ” 
यहाँ तक कि पादरियों को भी अच्छी तरह पढ़ना - लिखना नहीं आता था । 
सेराफिम के ज़माने की यूनानी भाषा और उसकी अलग - अलग बोलियाँ , उस यूनानी भाषा ( कीनी ) से बहुत अलग थीं जिसमें बाइबल का मसीही यूनानी शास्त्र लिखा गया था । 
वक्‍त के गुज़रते , जिन लोगों ने स्कूल की शिक्षा हासिल नहीं की थी , उन्हें कीनी भाषा समझ में नहीं आयी । 
इन भाषाओं को लेकर आगे जो विवाद उठा , उसमें चर्च ने कीनी भाषा को इस्तेमाल करते रहने का फैसला किया भले इसे समझना आम लोगों के लिए नामुमकिन हो गया था । 
इस माहौल में , सन्‌ 1670 के आस - पास यूनान के लेज़वॉस द्वीप में एक लड़का पैदा हुआ । 
उसका नाम स्टेफनॉस ईओआनीस पोगोनाटोस था और वह एक नामी घराने से था । 
लेज़वॉस द्वीप में हर कहीं गरीबी और निरक्षरता फैली हुई थी । 
अच्छे स्कूल न होने की वजह से स्टेफनॉस ने एक मठ में जाकर थोड़ा बहुत पढ़ना - लिखना सीखा । 
उसे बहुत ही कम उम्र में ग्रीक ऑर्थोडॉक्स चर्च का पादरी बनाया गया और उसे सेराफिम नाम दिया गया । 
शुरू से ही सेराफिम में सीखने की ललक थी । 
इसलिए अपना यह अरमान पूरा करने के लिए वह करीब सन्‌ 1693 में कॉन्सटनटीनोपल ( जो आज तुर्की का इस्तानबुल शहर है ) गया । 
वक्‍त के गुज़रते , सेराफिम ने अपने ज्ञान और अपनी काबिलीयतों की वजह से यूनान के नामी - गिरामी लोगों की नज़र में इज़्ज़त पायी । 
जल्द ही , यूनान की आज़ादी के लिए लड़नेवाले एक खुफिया संगठन ने उसे एक दूत बनाकर रशिया के सम्राट , पीटर द ग्रेट के पास मॉस्को भेजा । 
इस सफर के दौरान उसने यूरोप के बहुत - से देशों का दौरा किया । 
उसने देखा कि कैसे वहाँ धर्म और लोगों की सोच में बदलाव आ रहा है । 
सन्‌ 1698 में सेराफिम इंग्लैंड गया और वहाँ लंदन और ऑक्सफर्ड के शहरों में उसने बड़े - बड़े लोगों के साथ अपनी जान - पहचान बढ़ायी । 
उसकी मुलाकात , कैनटबरी के सबसे बड़े पादरी से भी हुई जो ऐंग्लिकन चर्च का मुखिया था । 
यह जान - पहचान जल्द ही सेराफिम के बहुत काम आनेवाली थी । 
बाइबल तैयार करना 
इंग्लैंड में रहते वक्‍त , सेराफिम इस नतीजे पर पहुँचा कि यूनानी लोगों को “ नए नियम ” ( मसीही यूनानी शास्त्र ) के एक ऐसे अनुवाद की सख्त ज़रूरत है जिसे वे आसानी से समझ सकें । 
सेराफिम , मेक्सिमस नाम के एक मठवासी की बाइबल ( जो सा . 
यु . 
1630 में तैयार की गयी थी ) से ही एक नया अनुवाद तैयार करने में जुट गया । 
उसने इस बात का भी ध्यान रखा कि उसमें गलतियाँ न हों और उसकी भाषा समझने में आसान हो । 
उसने बड़े जोश और उमंग के साथ अपना काम शुरू किया , मगर बहुत जल्द उसके पैसे खत्म हो गए । 
लेकिन तभी कैनटबरी के बड़े पादरी ने उसे पैसे देने का वादा किया जिससे काम आगे बढ़ने की उम्मीद नज़र आयी । 
इस वादे से सेराफिम की हिम्मत बँधी और उसने छपाई के लिए कागज़ खरीदा और एक छपाई करनेवाले से बाइबल छापने की बात भी चलायी । 
लेकिन उन पैसों से सिर्फ लूका की आधी किताब तक छपाई पूरी हो पायी । 
फिर इंग्लैंड की राजनीति में आए बदलाव की वजह से कैनटबरी के पादरी ने सेराफिम को पैसे देना बंद कर दिए । 
फिर भी सेराफिम ने हार नहीं मानी और वह कुछ रईसों से मदद माँगकर सन्‌ 1703 में अपना अनुवाद छपवाने में कामयाब रहा । 
इसका कुछ खर्चा उठाने में ‘ विदेशी भाषाओं / देशों में सुसमाचार का प्रचार करनेवाली संस्था ’ ने भी मदद की । 
मेक्सिमस की बाइबल के दो खंड थे , जिसमें मूल यूनानी पाठ भी शामिल था । 
यह बाइबल बहुत ही बड़ी और भारी - भरकम थी । 
मगर सेराफिम की बाइबल अलग थी । 
उसके अक्षर छोटे थे और उसमें सिर्फ उस ज़माने की यूनानी भाषा का अनुवाद दिया गया था । 
साथ ही , यह बाइबल पतली और किफायती थी । 
आग में घी डालना 
सेराफिम की बाइबल के बारे में विद्वान जॉर्ज मेटालीनॉस कहते हैं : “ इसमें कोई शक नहीं कि सेराफिम के नए अनुवाद ने लोगों की अहम ज़रूरत पूरी की । 
मगर उसने इसी अनुवाद के ज़रिए पादरियों के एक दल की कड़ी निंदा की जो [ बाइबल ] अनुवाद के सख्त खिलाफ थे । ” 
उसने अपनी प्रस्तावना में कहा कि यह अनुवाद ‘ खासकर उन पादरियों और चर्च के प्राचीनों के लिए तैयार किया गया है जो यूनानी भाषा [ कीनी ] नहीं समझते हैं । 
इसलिए अब वे पवित्र आत्मा और मूल पाठ से तैयार किए गए इस अनुवाद की मदद से बाइबल को पढ़कर समझ पाएँगे और अपने चर्च के लोगों को भी बाइबल समझा पाएँगे । ’ 
( 19वीं सदी में आधुनिक यूनानी भाषा में बाइबल का अनुवाद , अँग्रेज़ी ) इससे ग्रीक ऑर्थोडॉक्स चर्च के पादरियों का क्रोध भड़क उठा और उनमें बाइबल के अनुवाद को लेकर जो विवाद छिड़ा हुआ था , उसमें सेराफिम बुरी तरह उलझ गया । 
इस विवाद में , एक तरफ कुछ लोगों का मानना था कि लोग नैतिक और आध्यात्मिक रूप से तरक्की तभी कर सकते हैं जब वे बाइबल को पढ़कर उसे समझेंगे । 
उन्हें यह भी लगता था कि पादरियों को खुद बाइबल के बारे में अपना ज्ञान बढ़ाने की ज़रूरत है । 
इसके अलावा , उनका मानना था कि बाइबल की सच्चाइयों को किसी भी भाषा में समझाया जा सकता है । — प्रकाशितवाक्य 7 : 9 . 
दूसरी तरफ , जो लोग बाइबल का अनुवाद करने के खिलाफ थे , उनका कहना था कि अगर बाइबल का अनुवाद किया जाए , तो उसमें मिलावट हो जाएगी । 
यही नहीं , लोग चर्च के अधिकार को दरकिनार कर देंगे यानी बाइबल को समझने और चर्च की शिक्षाओं को सीखने के लिए पादरियों के पास नहीं आएँगे । 
मगर यह तो सिर्फ एक बहाना था । 
असल में वे डरते थे कि कहीं प्रोटेस्टेंट लोग , बाइबल के अनुवाद के ज़रिए लोगों को ग्रीक ऑर्थोडॉक्स चर्च के खिलाफ भड़का न दें जिससे उनका दबदबा कम हो जाए । 
कई पादरियों का सोचना था कि ऐसे किसी भी चलन का विरोध करना उनका फर्ज़ है , जो शायद उनके हिसाब से प्रोटेस्टेंट धर्म का मकसद पूरा करता । 
उन्हें लगा कि बाइबल को आम बोलचाल की भाषा में तैयार करना ऐसा ही एक चलन है । 
इसलिए , प्रोटेस्टेंट और ग्रीक ऑर्थोडॉक्स धर्म के बीच खासकर बाइबल के अनुवाद को लेकर ज़ोरदार टक्कर हुई । 
हालाँकि सेराफिम का ऑर्थोडॉक्स चर्च से अलग होने का कोई इरादा नहीं था , मगर उसने निडर होकर पादरियों में बाइबल के ज्ञान की कमी की और उनकी गलत धारणाओं की निंदा की । 
अपने “ नए नियम ” के अनुवाद की प्रस्तावना में उसने लिखा : “ परमेश्‍वर का भय माननेवाले हर मसीही के लिए पवित्र बाइबल पढ़ना ज़रूरी है ” ताकि वह “ मसीह के नक्शेकदम पर चल सके और [ उसकी ] शिक्षाओं का पालन कर सके । ” 
उसने ज़ोर देकर यह भी बताया कि लोगों को बाइबल का अध्ययन करने से रोकना , शैतान का मकसद पूरा करना है । 
विरोध की आँधी चली 
जब सेराफिम की बाइबल यूनान में बाँटी जाने लगी , तो इससे ग्रीक ऑर्थोडॉक्स चर्च का गुस्सा भड़क उठा । 
नयी बाइबल के इस्तेमाल पर रोक लगा दी गयी । 
इसकी कई कॉपियाँ जला दी गयीं और चर्च में यह घोषणा की गयी कि अगर किसी ने उसकी बाइबल को रखने या पढ़ने की जुर्रत की तो उसे बहिष्कृत कर दिया जाएगा । 
प्रधान बिशप , ग्रेबियल तृतीय ने सेराफिम की बाइबल की बिक्री पर पाबंदी लगा दी और उसकी बाइबल को गैरज़रूरी और बेकार बताया । 
इतना सबकुछ होने के बाद भी सेराफिम निराश नहीं हुआ , बल्कि उसने सावधानी बरतना बेहतर समझा । 
हालाँकि चर्च ने उसके अनुवाद पर पाबंदी लगा दी थी , मगर बहुत - से पादरियों और आम लोगों ने उसकी बाइबल को पसंद किया । 
सेराफिम अपनी बाइबल को जगह - जगह बाँटने में बहुत कामयाब रहा । 
लेकिन इसका यह मतलब नहीं था कि सेराफिम और उसके ताकतवर दुश्‍मनों के बीच का संघर्ष खत्म हो गया था । 
सेराफिम की बरबादी की शुरूआत 
बाइबल बाँटने के अलावा , सेराफिम ने क्रांतिकारी और राष्ट्रीय आंदोलनों में भी हिस्सा लिया । 
इसी सिलसिले में वह सन्‌ 1704 की गर्मियों में वापस मॉस्को गया । 
वहाँ पर वह पीटर द ग्रेट का हमराज़ बन गया और कुछ समय के लिए उसने रशिया के रॉयल अकैदमी में प्रोफेसर की नौकरी भी की । 
मगर सन्‌ 1705 में अपने अनुवाद की फिक्र उसे वापस कॉन्सटनटीनोपल खींच लायी । 
उसी साल जब सेराफिम ने अपनी बाइबल को दोबारा छपवाया , तो उसने प्रस्तावना से वह वाक्य निकाल दिया जिससे पादरियों का पारा चढ़ गया था । 
इस बार उसने सिर्फ बाइबल पढ़ने का बढ़ावा दिया । 
इस संस्करण को बड़े पैमाने पर बाँटा गया और ऐसा मालूम होता है कि प्रधान बिशप के यहाँ से भी कुछ खास विरोध नहीं हुआ । 
मगर सन्‌ 1714 में आलिकसांदर एल्लाडीऑस नाम के एक यूनानी मुसाफिर और बाइबल के अनुवाद का विरोध करनेवाले ने सेराफिम को ऐसी चोट पहुँचायी जिससे उसकी ज़िंदगी बरबाद हो गयी । 
अपनी किताब , स्टाटुस प्रासन्स एकलास्या ग्रेका ( यूनानी चर्च की मौजूदा हालत ) में उसने अनुवादकों और बाइबल के अलग - अलग अनुवादों के खिलाफ बहुत ज़हर उगला । 
एल्लाडीऑस ने सेराफिम के बारे में एक पूरा अध्याय लिखा और उस पर चोर , धोखेबाज़ , अनपढ़ - गँवार और बदचलन होने का इलज़ाम लगाया । 
क्या उसके ये इलज़ाम सच थे ? 
लेखक स्टीलीआनॉस बाइराटारीस , सेराफिम के बारे में कहते हैं कि ‘ वह मेहनती था और उन पहले लोगों में से एक था जो नए खयालात के थे ’ और उसे इसलिए सताया गया क्योंकि वह अपने ज़माने के लोगों से ज़्यादा ज्ञान और समझ रखता था । 
सेराफिम के बारे में कई जाने - माने विद्वानों की भी यही राय थी । 
फिर भी , एल्लाडीऑस की किताब सेराफिम की मौत का सबब बनी । 
शक का शिकार होना 
सन्‌ 1731 में जब सेराफिम वापस रशिया आया , उस वक्‍त तक पीटर द ग्रेट मर चुका था । 
इसलिए उसे सरकार की तरफ से पहले जैसी हिफाज़त नहीं मिली । 
क्योंकि पीटर द ग्रेट के बाद , रानी आना इवानवना राज कर रही थी और वह नहीं चाहती थी कि उसके राज में किसी तरह की खलबली मचे । 
सन्‌ 1732 के जनवरी में सेंट पीटर्सबर्ग शहर में यह अफवाह फैली कि एक यूनानी जासूस रशिया के साम्राज्य के खिलाफ साज़िश रच रहा है । 
शक सेराफिम पर किया गया । 
इसलिए उसे हिरासत में लिया गया और पूछताछ के लिए नियेस्की मठ भेजा गया । 
पूछताछ के दौरान , एल्लाडीऑस की वह किताब इस्तेमाल की गयी जिसमें उसने सेराफिम पर तरह - तरह के इलज़ाम लगाए थे । 
सेराफिम ने उन इलज़ामों को झूठा साबित करने के लिए तीन बार लिखित में अपनी सफाई पेश की । 
पूछताछ पाँच महीनों तक चलती रही मगर सेराफिम अधिकारियों का शक दूर नहीं कर पाया । 
सेराफिम के खिलाफ कोई पक्का सबूत नहीं था , इसलिए वह मौत की सज़ा से बच गया । 
लेकिन एल्लाडीऑस के झूठे इलज़ामों की वजह से सरकार उसे रिहा करने को तैयार नहीं थी । 
इसलिए सेराफिम को उम्र - कैद की सज़ा सुनायी गयी और उसे साइबीरिया में देशनिकाला दिया गया । 
सेराफिम को जो फैसला पढ़कर सुनाया गया , उसमें यह लिखा था कि “ यूनानी लेखक , एल्लाडीऑस की किताब ” में दिए आरोपों की बिनाह पर ही उसे सज़ा दी जा रही है । 
जुलाई 1732 में सेराफिम को ज़ंजीरों से बाँधकर पूर्वी साइबीरिया लाया गया और उसे अखॉस्ट नाम के सबसे बदनाम जेल में डाला गया । 
उसके तीन साल बाद , सेराफिम चल बसा । 
अपनी मौत के वक्‍त , वह बिलकुल अकेला था और लोग उसे भूल चुके थे । 
सेराफिम ने अपनी ज़िंदगी में कभी - कभी समझदारी से काम नहीं लिया और कई गलत फैसले किए । 
फिर भी , उसकी बाइबल को उन उम्दा बाइबलों में गिना जाता है जो आजकल की यूनानी भाषा में लिखी गयी हैं । 
* इनमें से एक है , बोलचाल की भाषा में तैयार की गयी न्यू वर्ल्ड ट्रांस्लेशन ऑफ द होली स्क्रिप्चर्स्‌ । 
यह बाइबल सिर्फ यूनानी में ही नहीं बल्कि दूसरी कई भाषाओं में भी उपलब्ध है । 
हम यहोवा परमेश्‍वर का कितना एहसान मानते हैं कि उसने अपना वचन आज तक बरकरार रखा है ताकि हर कहीं लोग “ सत्य को भली भांति पहचान लें । ” — 1 तीमुथियुस 2 : 3,4 . 
[ फुटनोट ] 
नवंबर 15 , 2002 की प्रहरीदुर्ग के पेज 26 - 9 में लेख , “ आधुनिक यूनानी भाषा में बाइबल को तैयार करने का संघर्ष ” देखिए । 
[ पेज 12 पर तसवीर ] 
पीटर द ग्रेट 
[ पेज 10 पर चित्र का श्रेय ] 
तसवीरें : Courtesy American Bible Society 

जीवन कहानी 
शर्मीलापन दूर करने में मुझे मदद मिली 
रूथ एल . 
अलरिक — की ज़ुबानी 
उस दिन प्रचार में एक पादरी हमारे वॉच टावर बाइबल एन्ड ट्रैक्ट सोसाइटी के पहले अध्यक्ष , भाई चार्ल्स टी . 
रस्सल पर झूठे इल्ज़ाम लगाए जा रहा था । 
यह सुनकर मैं उसके दरवाज़े पर ही फूट - फूटकर रोने लगी । 
लेकिन मैं इतना क्यों रोने लगी , क्या आप इसके पीछे की कहानी जानना चाहेंगे ? 
आइए मैं आपको शुरू से बताऊँ । 
मैं 1910 में , अमरीका के नब्रस्का शहर में , एक फार्म में पैदा हुई थी । 
परिवार के सभी लोग परमेश्‍वर में बड़ी श्रद्धा रखते थे । 
हम हर रोज़ सुबह और शाम , खाने के बाद बाइबल पढ़ते थे । 
पिताजी विनसाइड शहर के मैथोडिस्ट चर्च में जाते थे और वहाँ संडे - स्कूल के सुपरिन्टेंडेंट थे । 
विनसाइड एक छोटा - सा कस्बा था जो हमारे फार्म से करीब छः किलोमीटर दूर था । 
हमारे पास एक घोड़ा - गाड़ी थी । 
इसलिए मौसम चाहे जैसा भी हो , पूरा परिवार घोड़ा - गाड़ी में बैठकर हर रविवार सुबह चर्च ज़रूर जाता था । 
जब मैं आठ बरस की थी तब मेरे छोटे भाई को पोलियो हो गया । 
माँ उसे एक हेल्थ - सॆंटर में इलाज के लिए आयोवा शहर ले गई । 
माँ ने वहाँ जी - जान से उसकी सेवा की , फिर भी वह बच न सका । 
इसी बीच माँ की मुलाकात एक स्त्री से हुई जो यहोवा की साक्षी थी । 
उस समय यहोवा के साक्षियों को बाइबल विद्यार्थी कहा जाता था । 
माँ ने उससे कई विषयों पर बातचीत की थी और कई बार वह उनकी सभाओं में भी गई थी । 
जब माँ आयोवा से घर वापस आई तो वह स्टडीज़ इन द स्क्रिप्चर्स की कुछ किताबें भी साथ लायी , जिन्हें वॉच टावर सोसाइटी ने प्रकाशित किया था । 
उसे पढ़ने के बाद माँ को यकीन हो गया कि बाइबल विद्यार्थी जो सिखा रहे हैं , वही सच है और अमर आत्मा की शिक्षा , दुष्टों का नर्क में हमेशा - हमेशा के लिए तड़पना , ये सभी बातें बिलकुल बकवास हैं । — उत्पत्ति 2 : 7 ; सभोपदेशक 9 : 5 , 10 ; यहेजकेल 18 : 4 . 
मगर पिताजी को बाइबल विद्यार्थियों की बातें अच्छी नहीं लगीं । 
इसलिए वे माँ को सभाओं में नहीं जाने देते थे । 
और मुझे और क्लारन्स भैया को हमेशा अपने साथ चर्च ले जाते थे । 
मगर जब कभी पिताजी घर में नहीं होते , तब माँ हमारे साथ बाइबल का अध्ययन करती थी । 
इसका फायदा यह हुआ कि हमें भी साफ पता चला कि कौन सच्चाई सिखाता है , चर्च या बाइबल - विद्यार्थी । 
क्लारन्स भैया और मैं तो हमेशा ही संडे - स्कूल में जाते थे । 
वहाँ भैया टीचर से कुछ सवाल पूछते थे , मगर टीचर जवाब नहीं दे पाती थी । 
जब घर आकर हम इसके बारे में माँ को बताते , तो उन्हीं सवालों पर माँ के साथ काफी देर तक चर्चा होती । 
मैंने देखा कि माँ जो बताती थी , उसमें कितनी सच्चाई है ! 
इसलिए मैंने धीरे - धीरे चर्च जाना ही छोड़ दिया । 
मैं माँ के साथ बाइबल विद्यार्थियों की सभाओं में जाने लगी और फिर बाद में भैया भी हमारे साथ आने लगे । 
मेरा शर्मीलापन 
सितंबर 1922 में , माँ और मैं सीडर पॉइंट ओहायो में बाइबल विद्यार्थियों के अधिवेशन में गए । 
हम उस अधिवेशन को कभी भूल नहीं सकते । 
मुझे आज भी अच्छी तरह याद है जब वॉच टावर सोसाइटी के अध्यक्ष , भाई जोसेफ एफ . 
रदरफर्ड राज्य का प्रचार करने के लिए उस अधिवेशन में मौजूद 18,000 लोगों का जोश बढ़ा रहे थे , तब कैसे एक बहुत बड़ा बैनर खोला गया जिस पर लिखा था : “ राजा और उसके राज्य की घोषणा करो । ” 
मुझ पर इसका ज़बरदस्त असर हुआ । 
मुझे भी यह एहसास हुआ कि मुझे जल्द - से - जल्द और ज़्यादा - से - ज़्यादा लोगों तक परमेश्‍वर के राज्य का ज़रूरी संदेश पहुँचाना है । — मत्ती 6 : 9 , 10 ; 24 : 14 . 
सन्‌ 1922 से 1928 तक जितने अधिवेशन हुए थे , उन सब में एक - एक संकल्प लिया गया था । 
इन्हें बाद में ट्रैक्टों में भी छापा गया । 
बाइबल विद्यार्थियों ने इन ट्रैक्टों की करोड़ों कॉपियाँ दुनिया भर में बाँटी । 
मैं भी बड़ी तेज़ी से एक घर से दूसरे घर जाकर ट्रैक्ट बाँट रही थी । 
मैं बहुत ही लंबी और दुबली थी इसलिए सभी भाई - बहन मुझे ग्रेहाउंड ( कुत्ते की एक नस्ल जो दुबला होता है और बहुत तेज़ दौड़ता है ) कहकर बुलाने लगे । 
ट्रैक्ट बाँटने में तो मुझे बड़ा मज़ा आता था , मगर जब घर - घर जाकर लोगों से बातचीत करना होता , तो डर के मारे पसीने छूटने लगते । 
मैं इतनी शर्मीली थी कि पूछो मत ! 
माँ हर साल बहुत - से रिश्‍तेदारों को एक - साथ घर पर बुलाती थी । 
मैं उन्हें देखकर इतनी हदस जाती कि अपने कमरे से बाहर ही नहीं निकलती । 
एक बार माँ उनके साथ पूरे परिवार का एक फोटो खींचना चाहती थी , इसलिए उसने मुझे भी बाहर बुलाया । 
मगर मैं बाहर आने का नाम ही नहीं ले रही थी । 
तब माँ सबके सामने मुझे घसीटते हुए बाहर लायी और मैं ज़ोर - ज़ोर से चिल्लाए जा रही थी । 
लेकिन वह दिन भी आया जब मैंने ठान लिया कि मुझे अपना शर्मीलापन दूर करना ही होगा । 
इसलिए मैंने अपने बैग में बाइबल - साहित्य डाले और सोचा कि प्रचार में निकलूँ । 
मगर मेरा दिल कहने लगा , “ नहीं , मुझसे नहीं होगा । ” 
लेकिन फिर मैं अपनी हिम्मत बंधाते हुए कहती , “ मुझे करना ही होगा । ” 
और आखिरकार मैं अपने मकसद में कामयाब हो गई । 
जब मैं प्रचार से लौटी तो मुझे इतनी खुशी हुई कि आखिर मैंने इस काम के लिए हिम्मत जुटा ही ली । 
मुझे ज़्यादा खुशी इस बात की हुई कि मैंने प्रचार किया , कैसे किया , वो अलग बात थी । 
और उसी समय के दौरान मुझे वह पादरी मिला था जिसके दरवाज़े पर मैं फूट - फूटकर रोयी और वहाँ से चली आई । 
मगर जैसे - जैसे समय गुज़रता गया यहोवा की मदद से , मैं हिम्मत के साथ घर - घर जाकर लोगों से बात करने लगी । 
और इससे उतनी ही खुशी भी मिलने लगी । 
फिर 1925 में मैंने यहोवा को समर्पण करके बपतिस्मा लिया । 
पायनियरिंग की शुरूआत 
जब मैं 18 साल की थी तब मैंने पायनियरिंग शुरू कर दी । 
मैंने अपने लिए एक कार भी खरीदी , जिसके लिए मुझे मौसी ने पैसे दिए थे । 
दो साल बाद , 1930 में मुझे और मेरी पायनियर पार्टनर को प्रचार के लिए एक अलग इलाका दिया गया । 
तब तक क्लारन्स भैया ने भी पायनियरिंग शुरू कर दी थी । 
फिर कुछ ही समय बाद भैया को न्यू यॉर्क , ब्रुकलिन के बेथेल में सेवा करने का मौका मिल गया । 
उस समय तक माँ और पिताजी अलग हो गए थे । 
इसलिए मैं माँ के साथ ट्रेलर के बने घर में रहने लगी । 
हम दोनों साथ - साथ पायनियरिंग करते थे । 
उस समय पूरे अमरीका में महामंदी छायी हुई थी , हर चीज़ का दाम आसमान छू रहा था । 
ऐसे में पायनियरिंग करना बहुत ही मुश्‍किल था , फिर भी हम पीछे नहीं हटे । 
हम बाइबल - साहित्य के बदले में लोगों से चूज़े , अंडे और फल या सब्ज़ियाँ लिया करते थे । 
पुरानी बैट्रियाँ और बेकार अलुमीनियम भी लेते थे और उन्हें बेचकर जो पैसे मिलते , उनसे कार में पॆट्रोल भरते और अपना दूसरा खर्च चलाते । 
मैंने पैसों की बचत करने के लिए अपनी कार की छोटी - मोटी मरम्मत करना भी सीख लिया था । 
और हमने देखा कि यहोवा सचमुच अपने वादे का पक्का है क्योंकि जब भी हमें कोई समस्या आती , वह ज़रूर कोई - न - कोई रास्ता दिखा देता । — मत्ती 6 : 33 . 
मिशनरी सेवा 
सन्‌ 1946 में मुझे वॉच टावर बाइबल स्कूल ऑफ गिलियड के सातवें क्लास के लिए बुलाया गया । 
अब तक मैंने और माँ ने मिलकर साथ - साथ 15 साल पायनियरिंग किया था , इसलिए अब माँ को अकेले छोड़कर जाना वाकई एक समस्या थी । 
मगर फिर भी , माँ ने मेरा हौसला बढ़ाते हुए कहा कि तुम ट्रेनिंग के लिए ज़रूर जाओ । 
इस वज़ह से मैं गिलियड स्कूल में हाज़िर हो पायी । 
ग्रैज्युएशन के बाद पाइओरिया , इलीनॉए की रहनेवाली मारथा हेस और मैं पार्टनर बने । 
हमें और दूसरी दो बहनों को एक साल के लिए ओहायो के क्लीवलैंड में प्रचार करने के लिए भेजा गया । 
इसके बाद हमें दूसरे देश जाना था । 
सन्‌ 1947 में मुझे और मारथा को हवाई देश भेजा गया । 
इस देश में दूसरे देश से आनेवालों के लिए कोई रोक - टोक नहीं थी इसलिए माँ भी हमारे साथ होनोलूलू शहर में आकर रहने लगी । 
अब माँ बहुत कमज़ोर हो गई थी इसलिए मुझे मिशनरी काम के साथ - साथ माँ की भी देखभाल करनी पड़ती थी । 
और 1956 में माँ 77 साल की उम्र में गुज़र गयी । 
जब हम शुरू - शुरू में हवाई आए थे तो वहाँ सिर्फ 130 साक्षी थे , मगर 1956 तक वहाँ एक हज़ार से भी ज़्यादा साक्षी हो गए थे । 
इसलिए अब वहाँ मिशनरियों की ज़रूरत नहीं थी । 
बाद में मुझे और मारथा को वॉच टावर सोसाइटी से एक खत आया , जिसमें हमें पूछा गया कि क्या हम जापान में सेवा करना चाहेंगे ? 
वहाँ जाने में कोई हर्ज़ तो नहीं था , मगर मैं 48 की थी और मारथा 44 साल की । 
सो , हमें बस यही फिक्र थी कि इस उम्र में हम जापानी भाषा सीखेंगे कैसे । 
लेकिन फिर भी हमने सब कुछ यहोवा के हाथ छोड़ा और जापान जाने के लिए तैयार हो गए । 
सन्‌ 1958 में , हम न्यू यॉर्क शहर के यांकी स्टेडियम और पोलो ग्राउंड्‌स में आयोजित अंतर्राष्ट्रीय अधिवेशन में हाज़िर हुए । 
और इसके तुरंत बाद हम दोनों समुद्री जहाज़ से टोक्यो के लिए रवाना हो गए । 
हम योकोहामा बंदरगाह पहुँच ही रहे थे कि बड़े ज़ोर का तूफान आया । 
मगर फिर भी हम सही - सलामत बंदरगाह पहुँचे । 
हमे लेने के लिए डॉन और मेबल हैसलॆट , लॉइड और मेल्बा बैरी और दूसरे मिशनरी आए । 
उस समय जापान में सिर्फ 1,124 साक्षी थे । 
हमने तुरंत ही जापानी भाषा सीखनी शुरू कर दी और घर - घर जाकर प्रचार करने लगे । 
हम जापानी शब्दों को अंग्रेज़ी अक्षरों में लिखते थे , और उन्हीं को पढ़कर सुनाते थे । 
इसके जवाब में लोग कहते , “ योरोशीई देसू ” या “ कक्को देसू ” जिसका मतलब था “ ठीक है ” या “ अच्छी बात है । ” 
लेकिन हम समझ नहीं पाते थे कि उन्हें वाकई दिलचस्पी है या नहीं क्योंकि वे इंकार करने के लिए भी ऐसा ही कहते थे । 
उन शब्दों का सही अर्थ उनके बोलने के लहज़े से , या उनके चेहरे को देखकर समझा जा सकता था । 
और यह समझने में हमें काफी समय लगा । 
यहोवा की सेवा में मेरे अनुभव 
एक दिन मैं मीट्‌सूबीशी कंपनी के क्वार्टर्स में प्रचार के लिए गई । 
उस समय मुझे जापानी भाषा ठीक से बोलनी नहीं आती थी । 
वहाँ मैंने 20 साल की एक लड़की से बात की , जिसने काफी दिलचस्पी दिखायी । 
आगे जाकर उसने बाइबल का अच्छा ज्ञान लिया और 1966 में बपतिस्मा भी ले लिया । 
एक साल बाद उसने पायनियरिंग शुरू कर दी और जल्द ही वह स्पैश्‍यल पायनियर बन गई । 
और आज भी वह एक स्पैश्‍यल पायनियर है । 
जवानी से उसने जिस तरह अपना पूरा समय और पूरी शक्‍ति परमेश्‍वर की सेवा में लगाया है , यह देखकर मुझे बहुत हौसला मिलता है । 
जो ईसाई नहीं होते उनके लिए सच्चाई अपनाना वाकई बहुत बड़ी चुनौती होती है । 
मगर फिर भी जापान में हज़ारों - हज़ार लोगों ने यह चुनौती स्वीकार की है , जिनमें से कुछ लोगों के साथ मैंने भी बाइबल का अध्ययन किया था । 
उन्होंने अपने धर्म से संबंधित सभी महँगी से महँगी चीज़ें घर से निकालकर फेंक दीं जिन्हें पूर्वजों की उपासना के लिए रखा जाता है । 
ऐसा करके उन्होंने वाकई बड़ी हिम्मत का काम किया है क्योंकि जब कोई ऐसा करता है तो रिश्‍तेदार समझते हैं कि मृत पूर्वजों का निरादर किया जा रहा है । 
उनकी यह हिम्मत देखकर हमें पहली सदी के मसीहियों की याद आती है जिन्होंने झूठी उपासना से संबंध रखनेवाली सभी चीज़ों का नाश कर दिया था । — प्रेरितों 19 : 18 - 20 . 
मुझे एक गृहणी याद है जो बाइबल स्टडी करती थी । 
वह अपने परिवार के साथ टोक्यो के बाहर बस जाने की सोच रही थी । 
वह ऐसा नया घर चाहती थी , जिसमें झूठे धर्म के किसी भी चीज़ का नामोनिशान तक न हो । 
उसने इस बारे में अपने पति से बात की और वह भी राज़ी हो गया । 
तो उसने बहुत खुश होकर यह खबर मुझे सुनायी । 
तभी उसे याद आया कि उसने एक बड़ा मँहगा संगमरमर का गुलदस्ता भी पैक कर दिया है , जिसे उसने इस अंधविश्‍वास से खरीदा था कि उससे घर में हमेशा खुशहाली होगी । 
क्योंकि वह अंधविश्‍वास से छुटकारा पाना चाहती थी , इसलिए उसे वह गुलदस्ता रखना ठीक नहीं लगा , और उसने हथौड़े से गुलदस्ते को तोड़कर चकनाचूर कर दिया । 
जब मैं इस स्त्री और दूसरे ऐसे भाई - बहनों के बारे में सोचती हूँ कि किस तरह उन्होंने झूठे धर्म से संबंध रखनेवाली महँगी - से - महँगी चीज़ें उठाकर फेंक दी हैं और हिम्मत के साथ यहोवा की सेवा में एक नई ज़िंदगी शुरू की है तो मेरा हौसला बुलंद हो जाता है और मुझे बेहद खुशी मिलती है । 
मिशनरी के तौर पर जापान में बिताए 40 से भी ज़्यादा साल मेरे लिए वाकई खुशियों भरे थे और इसलिए मैं यहोवा की बहुत शुक्रगुज़ार हूँ । 
आज के “ करिश्‍मे ” 
आज भी , कभी - कभी मुझे यह सोचकर हैरानी होती है कि मुझ जैसी शर्मीली लड़की ने परमेश्‍वर की सेवा में सत्तर साल कैसे गुज़ार दिए हैं ! 
मेरे लिए तो यह एक करिश्‍मा ही है ! 
मैंने कभी सपने में भी नहीं सोचा कि मैं अपनी पूरी ज़िंदगी दूसरों को जाकर राज्य - संदेश सुनाने में बिता दूँगी , वह भी एक ऐसा संदेश जिसे ज़्यादातर लोग सुनना पसंद नहीं करते । 
मगर मैंने अपना शर्मीलापन दूर किया । 
और सिर्फ मैंने ही नहीं बल्कि सैकड़ों लोगों ने इस कमज़ोरी पर जीत हासिल की । 
जब मैं 1958 में जापान आयी थी , तब यहाँ सिर्फ हज़ार के लगभग साक्षी थे , लेकिन सभी भाई - बहनों ने काफी मेहनत की , जिनमें मेरी तरह शर्मीले भाई - बहन भी थे इसीलिए तो आज जापान में 2,22,000 से भी ज़्यादा साक्षी हैं ! 
जब मैं और मारथा जापान आए थे , तो हमें टोक्यो के ब्राँच ऑफिस में रहने के लिए कहा गया था । 
1963 में वहीं पर एक और छः महले की बिल्डिंग बनायी गई और तब से हम वहीं रह रहे हैं । 
उसी साल नवंबर में इसका समर्पण - भाषण हमारे ब्राँच ओवरसियर भाई लॉइड बैरी ने दिया था । 
उस अवसर पर कुल 163 लोग मौजूद थे जिनमें हम भी थे । 
उस समय तक जापान में 3,000 साक्षी हो चुके थे । 
राज्य के प्रचार काम में जिस तरह से तरक्की होती गई है , यह देखना वाकई बड़ी खुशी की बात है । 
जापान में 1972 तक कुल 14,000 साक्षी हो गए थे , इसलिए नूमाज़ू शहर में एक नई ब्राँच बनायी गई । 
लेकिन 1982 में यह संख्या बढ़कर 68,000 हो गयी । 
इसलिए टोक्यो से 80 किलोमीटर दूर एबीना शहर में एक और बड़ी ब्राँच बनायी गई । 
उसी दौरान , टोक्यो शहर में पुरानी ब्राँच की मरम्मत भी की गई । 
फिर उसे मिशनरी होम बना दिया गया , जिसमें करीब 20 मिशनरी रहते हैं । 
इन मिशनरियों ने जापान में 40 , 50 या उससे भी ज़्यादा साल सेवा की है । 
मैं और मेरी पार्टनर मारथा हेस भी यहीं रहती हैं । 
हमारे साथ रहनेवाला एक भाई डॉक्टर है और उसकी पत्नी नर्स है । 
वे हमारी बहुत अच्छी देखभाल करते हैं । 
हाल ही में एक और नर्स भी आई है और दिन के समय उसकी मदद के लिए कुछ मसीही बहनें भी आती हैं । 
एबीना बेथेल परिवार से बारी - बारी से दो सदस्य हमारे लिए खाना बनाने और घर की साफ - सफाई करने के लिए आते हैं । 
सचमुच , मैंने अपनी ज़िंदगी में यह अनुभव किया है कि यहोवा कितना भला है ! — भजन 34 : 8 , 10 . 
मिशनरी होम के समर्पण के 36 साल बाद , 13 नवंबर , 1999 के दिन , एबीना ब्राँच में बनाई गई नई बिल्डिंगों का समर्पण हुआ । 
वो सुनहरा दिन मैं कभी भूल नहीं सकती । 
उस दिन 37 देशों से 4,486 भाई - बहन आए थे । 
उनमें सैकड़ों ऐसे थे , जिन्होंने अपनी ज़िंदगी के कई साल परमेश्‍वर की सेवा में बिताए हैं । 
फिलहाल , एबीना ब्राँच में करीब 650 सदस्य हैं । 
आज से करीब 80 साल पहले , जब मैंने घर - घर जाकर प्रचार करना शुरू किया था , तब मैं बहुत ही डरपोक और शर्मीली थी । 
मगर यहोवा से मुझे हिम्मत मिली । 
उसने मेरी मदद की जिस वज़ह से मेरा शर्मीलापन दूर हुआ । 
और आज मैं पूरे यकीन के साथ कह सकती हूँ कि जो इंसान यहोवा पर भरोसा रखेगा , उसे वह अपने काम के लिए ज़रूर इस्तेमाल करेगा , फिर चाहे वह मेरी तरह कितना ही डरपोक और शर्मीला क्यों न हो । 
मुझे यहोवा के बारे में अजनबियों से बात करके इतनी खुशी मिली है कि मैं उसका बयान नहीं कर सकती ! 
[ पेज 21 पर तसवीर ] 
माँ और मैं , साथ ही क्लारन्स भैया जो हमसे मिलने बेथेल से आए थे 
[ पेज 23 पर तसवीर ] 
न्यू यॉर्क , साउथ लैंसींग में गिलियड के हमारे क्लास के सदस्य बाहर लॉन में पढ़ रहे हैं 
[ पेज 23 पर तसवीर ] 
बाएँ : हवाई में , मैं , मारथा हेस और माँ 
[ पेज 24 पर तसवीर ] 
दाएँ : टोक्यो मिशनरी होम के सदस्य 
[ पेज 24 पर तसवीर ] 
नीचे : मैं और मेरी पार्टनर मारथा हेस 
[ पेज 25 पर तसवीर ] 
एबीना में बना नया ब्राँच ऑफिस , जिसे पिछले नवंबर को समर्पित किया गया 

परमेश्‍वर के वचन से आप कितना प्यार करते हैं ? 
“ अहा ! 
मैं तेरी व्यवस्था में कैसी प्रीति रखता हूं ! 
दिन भर मेरा ध्यान उसी पर लगा रहता है । ” — भजन ११९ : ९७ . 
कौन - से एक तरीके से , परमेश्‍वर पर श्रद्धा रखनेवाले लोग दिखाते हैं कि उन्हें परमेश्‍वर के वचन से प्यार है ? 
आज करोड़ों लोग अपने घर में बाइबल रखते हैं । 
मगर बाइबल रखना एक बात है और उससे प्यार करना दूसरी बात है । 
अगर एक व्यक्‍ति कभी - कभार ही बाइबल यानी परमेश्‍वर के वचन को पढ़ता है तो क्या उसका यह दावा करना ठीक है कि वह उससे प्यार करता है ? 
जी नहीं ! 
दूसरी ओर , कुछ ऐसे लोग भी हैं , जिनके दिल में पहले परमेश्‍वर के वचन के लिए प्यार नहीं था , मगर आज वे बाइबल को रोज़ पढ़ते हैं । 
इन लोगों ने परमेश्‍वर के वचन से प्यार करना सीखा है और अब वे भी भजनहार की तरह “ दिन भर ” उस पर ध्यान लगाए रहते हैं । — भजन ११९ : ९७ . 
कठिन हालात में भी एक यहोवा के साक्षी का विश्‍वास कैसे मज़बूत बना रहा ? 
नाशो डोरी नाम के एक व्यक्‍ति ने परमेश्‍वर के वचन से प्यार करना सीखा । 
वह अल्बेनिया में पैदा हुआ था , जहाँ यहोवा के साक्षियों के काम पर पाबंदी लगी थी । 
इसके बावजूद भाई डोरी अपने संगी विश्‍वासियों के साथ बहुत सालों तक धीरज से यहोवा की सेवा करता रहा । 
पाबंदी के समय इन वफादार मसीहियों को बाइबल समझानेवाली बहुत कम किताबें मिलती थीं । 
फिर भी , भाई डोरी अपने विश्‍वास में कभी नहीं डगमगाया । 
यह कैसे हो सका ? 
उसने कहा , “ मेरा एक ही लक्ष्य था कि हर रोज़ कम - से - कम एक घंटा बाइबल ज़रूर पढ़ूँ । 
और ऐसा मैं अपनी आँखें खराब होने तक यानी तकरीबन ६० साल की उम्र तक करता रहा । ” 
उसकी अपनी अल्बेनियन भाषा में पूरी बाइबल न होने के बावजूद भी वह यूनानी भाषा में बाइबल पढ़ता था क्योंकि यह भाषा उसने बचपन में सीखी थी । 
अल्बेनियन भाषा में तो पूरी बाइबल हाल ही में निकली है । 
रोज़ाना बाइबल पढ़ने की वज़ह से ही वह जीवन में आनेवाली कठिनाइयों को पार कर सका । 
उसी तरह अगर हम भी रोज़ बाइबल पढ़ें तो हम भी जीवन में आनेवाली कठिनाइयों का सामना कर सकेंगे । 
परमेश्‍वर के वचन के लिए “ लालसा करो ” 
परमेश्‍वर के वचन के बारे में मसीहियों का क्या नज़रिया होना चाहिए ? 
प्रेरित पतरस ने लिखा , “ नये जन्मे हुए बच्चों की नाईं निर्मल आत्मिक दूध की लालसा करो । ” 
जब एक बच्चा भूखा होता है तो वह अपनी माँ के दूध के लिए तब तक लालसा करता है , जब तक कि उसकी भूख नहीं मिटती । 
उसी तरह जिस मसीही को आध्यात्मिक भूख होती है , वह परमेश्‍वर के वचन के लिए तब तक लालसा करता है , जब तक कि वो उसे ना मिले और मिलने पर वह उसे बड़े चाव से पढ़ता है । 
क्या आप में ऐसी लालसा है ? 
अगर नहीं है , तो निराश मत होइए । 
आप भी परमेश्‍वर के वचन के लिए ऐसी लालसा विकसित कर सकते हैं । 
रोज़ बाइबल पढ़ने की आदत बनाने के लिए क्या करना ज़रूरी ? 
अपनी लालसा बढ़ाने के लिए सबसे पहले ज़रूरी है कि हम नियमित रूप से बाइबल पढ़ने की आदत डालें , हो सके तो रोज़ पढ़ने की आदत । 
नाशो डोरी ने तो बाइबल पढ़ने के लिए हर दिन एक घंटा निकाला , लेकिन आपके लिए शायद यह मुश्‍किल हो । 
फिर भी अगर आप कोशिश करें तो हर दिन परमेश्‍वर के वचन को पढ़ने और उस पर ध्यान करने के लिए आप थोड़ा वक्‍त ज़रूर निकाल पाएँगे । 
कई मसीही बाइबल के कुछ पाठों को पढ़ने के लिए सुबह जल्दी उठते हैं । 
यह कितनी अच्छी आदत है , सुबह बाइबल पढ़ने से हम सारा दिन उस पर ध्यान कर सकेंगे और ताज़गी महसूस करेंगे ! 
कुछ लोग रात को सोने से पहले बाइबल पढ़ना ज़्यादा पसंद करते हैं । 
तो कुछ लोग दिन - भर में , जब भी उन्हें वक्‍त मिलता है , तब बाइबल पढ़ते हैं । 
ज़रूरत इस बात कि है कि हम बाइबल को नियमित रूप से पढ़ने की आदत बनाएँ । 
और पढ़ने के बाद थोड़ी देर उस पर मनन भी करें । 
आइए , अब कुछ ऐसे उदाहरणों पर गौर करें जिन्होंने परमेश्‍वर के वचन को पढ़ने और उस पर मनन करने से फायदा उठाया है । 
भजनहार जो परमेश्‍वर के वचन से प्यार करता था 
५ , ६ . 
एक सौ उन्‍नीसवाँ भजन लिखनेवाले भजनहार का नाम हम भले ही न जानें , फिर भी उसने जो लिखा उसे पढ़ने और मनन करने से हम उसके बारे में क्या सीखते हैं ? 
एक सौ उन्‍नीसवाँ भजन लिखनेवाले भजनहार के दिल में परमेश्‍वर के वचन के लिए बहुत कदर थी । 
वह भजनहार कौन था ? 
बाइबल उसका नाम तो नहीं बताती , मगर उस अध्याय के आस - पास की आयतों को पढ़ने से उसके बारे में कुछ जानकारी ज़रूर मिलती है । 
वह एक ऐसा इंसान था जिसकी ज़िंदगी समस्याओं से घिरी थी । 
उसके कुछ जान - पहचानवाले , जो कहने को तो यहोवा के उपासक थे , पर बाइबल सिद्धांतों की बिलकुल कदर नहीं करते थे । 
फिर भी , भजनहार पर उनके रवैये का कोई असर नहीं हुआ , उसने हमेशा वही किया जो सही था । 
आपकी स्थिति भी उस भजनहार की तरह हो सकती है , जब आप ऐसे लोगों के साथ रहते हैं या काम करते हैं , जो बाइबल सिद्धांतों का आदर नहीं करते । 
भजनहार एक धर्मी इंसान था मगर उसने कभी धर्मी होने का दिखावा नहीं किया । 
बल्कि उसने खुलकर कबूल किया कि वह एक असिद्ध इंसान है । 
मगर असिद्ध होने के बावजूद भी उसने पाप को अपने पर हावी नहीं होने दिया । 
उसने पूछा : “ जवान अपनी चाल को किस उपाय से शुद्ध रखे ? ” 
फिर जवाब भी दिया : “ तेरे वचन के अनुसार सावधान रहने से । ” 
आगे उसने इस बात पर ज़ोर दिया कि परमेश्‍वर के वचन में इतनी शक्‍ति है कि वह एक इंसान को गलत काम करने से रोकती है । 
उसने कहा : “ मैं ने तेरे वचन को अपने हृदय में रख छोड़ा है , कि तेरे विरुद्ध पाप न करूं । ” 
तो देखिए कि परमेश्‍वर का वचन हमें कैसे उकसाता है कि हम उसके विरुद्ध पाप न करें ! 
नौजवानों को खासकर बाइबल पढ़ने के लिए क्यों सचेत रहना चाहिए ? 
यहोवा की उपासना करनेवाले नौजवानों को भजनहार की बातों पर ज़रूर ध्यान देना चाहिए । 
इस दुनिया में मसीही जवानों को गुमराह करने की बहुत कोशिश की जा रही है । 
और खासकर इन्हें भ्रष्ट करके शैतान को बड़ी खुशी होगी । 
शैतान का यही मकसद है कि ये नौजवान अपनी शारीरिक अभिलाषाओं में फँसकर परमेश्‍वर के नियमों को तोड़ दें । 
आजकल हम देखते हैं कि फिल्मों और टी . 
वी . 
कार्यक्रमों के ज़रिए अकसर शैतान के विचारों को ही उजागर किया जाता है । 
इनमें जो किरदार दिखाए जाते हैं , वे देखने में बेहद आकर्षक और मन को लुभानेवाले होते हैं ; इनके बीच होनेवाले अवैध संबंधों को भी ऐसे दिखाया जाता है , मानो यह मामूली बात है । 
दरअसल , वे कहना क्या चाहते हैं ? 
यही कि ‘ अगर एक लड़का - लड़की एक - दूसरे से सच्चा प्यार करते हैं , तो शादी से पहले लैंगिक संबंध रखना कोई गलत बात नहीं । ’ 
दुःख की बात तो यह है कि इन्हीं घटिया विचारों के बहकावे में आकर हर साल हमारे कई नौजवान इसके चंगुल में फँस जाते हैं । 
इसीलिए हमारे कुछ जवानों का विश्‍वास रूपी जहाज़ डूब गया है । 
हाँ , यह बिलकुल सच है कि आज नौजवानों पर दबाव बहुत ज़बरदस्त है । 
मगर क्या दबाव सचमुच इतना है कि आप उसका सामना नहीं कर सकते ? 
हरगिज़ नहीं ! 
यहोवा ने मसीही जवानों को ऐसा रास्ता दिखाया है , जिस पर चलकर वे बुरी अभिलाषाओं पर काबू पा सकते हैं । 
अगर वे ‘ परमेश्‍वर के वचन के अनुसार सावधान रहें और उसके वचन को अपने हृदय में रखें , ’ तो वे अपने आप को शैतान के फँदों से बचा सकेंगे । 
तो जवानों , आप बाइबल पढ़ने और मनन करने में नियमित रूप से कितना समय लगाते हैं ? 
यहाँ दिए गए उदाहरण , मूसा की व्यवस्था के लिए कदरदानी बढ़ाने में आपकी मदद कैसे कर सकते हैं ? 
एक सौ उन्‍नीसवाँ भजन लिखनेवाले ने बड़े आनंद से कहा : “ अहा ! 
मैं तेरी व्यवस्था में कैसी प्रीति रखता हूं ! ” 
वह कौन - सी व्यवस्था की बात कर रहा था ? 
वह यहोवा के वचन बाइबल के बारे में कह रहा था , जिसमें मूसा की व्यवस्था भी शामिल है । 
कुछ लोग शायद इस व्यवस्था पर नज़र डालते ही अपना मुँह फेरकर कहें कि यह तो पुरानी हो चली है और इससे भला कोई कैसे प्यार कर सकता है । 
लेकिन भजनहार की तरह अगर हम भी मूसा की व्यवस्था पर ध्यान करें , जिसमें कई तरह के नियम दिए गए हैं तो हम व्यवस्था में नज़र आनेवाली बुद्धि को ज़रूर सराहेंगे । 
व्यवस्था के कई नियम भविष्य में होनेवाली बातों की ओर इशारा करते थे , मगर इसमें कुछ ऐसे भी नियम दिए गए थे जो साफ - सफाई और खान - पान के मामले में थे , इससे आस - पास का वातावरण साफ - सुथरा रहता था और तंदुरुस्ती भी बनी रहती थी । 
व्यवस्था ईमानदारी से कारोबार करने पर भी ज़ोर देती थी साथ ही इस्राएलियों को यह सलाह दी गई थी कि वे ज़रूरतमंद भाइयों पर दया करें और न्याय करते वक्‍त पक्षपात न करें । 
भजनहार ने खुद अपने तज़ुर्बे से देखा कि जिसने भी परमेश्‍वर की व्यवस्था के अनुसार ज़िंदगी बितायी , उसकी ज़िंदगी कामयाब रही और धीरे - धीरे उसके दिल में व्यवस्था के लिए भी प्यार गहरा होता गया । 
उसी तरह आज जो मसीही बाइबल के सिद्धांतों को अपने जीवन में लागू करने में सफल हुए हैं , उनके दिल में भी परमेश्‍वर के वचन के लिए प्यार गहरा होता गया और कदर बढ़ गई । 
राजकुमार जिसमें अलग दिखने की हिम्मत थी 
परमेश्‍वर के वचन के प्रति हिजकिय्याह का रवैया कैसा था ? 
जब हिजकिय्याह एक राजकुमार था तब जैसी ज़िंदगी उसने बितायी थी , उस जानकारी के आधार पर ऐसा लगता है कि भजन ११९ की बातें उसी के विचार हैं क्योंकि ये उसके विचारों से बहुत मिलते - जुलते हैं । 
बाइबल के कुछ विद्वानों का मानना है कि हिजकिय्याह ने ही वह भजन लिखा होगा । 
यह तो ठीक - ठीक पता नहीं कि इसे किसने लिखा , मगर हम इतना ज़रूर जानते हैं कि हिजकिय्याह के दिल में परमेश्‍वर के वचन के लिए गहरा आदर था । 
जिस तरह उसने अपनी ज़िंदगी बसर की , उससे साफ पता चलता है कि वह भजन ११९ : ९७ के विचारों से पूरी तरह सहमत था । 
हिजकिय्याह के बारे में बाइबल कहती है : “ वह यहोवा से लिपटा रहा और उसके पीछे चलना न छोड़ा ; और जो आज्ञाएं यहोवा ने मूसा को दी थीं , उनका वह पालन करता रहा । ” — २ राजा १८ : ६ . 
हिजकिय्याह का उदाहरण उन मसीहियों की हिम्मत कैसे बढ़ाता है जिनके माता - पिता सच्चे परमेश्‍वर के रास्ते पर नहीं चलते ? 
हिजकिय्याह के बारे में पढ़ने से पता चलता है कि उसकी परवरिश ऐसे परिवार में हुई थी , जो परमेश्‍वर के रास्ते पर नहीं चलता था । 
उसका पिता राजा आहाज़ अविश्‍वासी और मूर्तिपूजक था । 
उसने झूठे देवता को बलि चढ़ाने के लिए हिजकिय्याह के भाई यानी अपने ही एक बेटे को आग में होम कर दिया था । 
इसके बावजूद भी हिजकिय्याह ने अपनी ‘ चाल को शुद्ध रखा ’ और झूठे धर्मों का अपने पर असर नहीं होने दिया क्योंकि वह परमेश्‍वर के वचन पर ध्यान लगाए रहता था । — २ इतिहास २९ : २ . 
जैसा कि हिजकिय्याह ने खुद देखा , विश्‍वासघाती होने की वज़ह से उसके पिता के राज्य में क्या हुआ ? 
जब हिजकिय्याह बड़ा हुआ तो उसने खुद अपनी आँखों से देखा कि कैसे उसका मूर्तिपूजक पिता राजकीय मामलों को निपटाता था । 
उस समय यहूदा राज्य दुश्‍मनों से घिरा हुआ था । 
अराम के राजा रसीन ने , इस्राएल के राजा पेकह के साथ मिलकर यरूशलेम पर चढ़ाई की । 
एदोमी और पलिश्‍ती भी उसके दुश्‍मन थे , उन्होंने यहूदा पर धावा बोला और उसके कुछ नगरों पर भी कब्ज़ा कर लिया । 
आहाज़ ने इन मुश्‍किलों का सामना कैसे किया ? 
आराम के आक्रमण से बचने के लिए आहाज़ ने यहोवा से मदद माँगने के बजाय अश्‍शूर के राजा से मदद ली । 
और उसने उसे सोना और चाँदी की रिश्‍वत दी , यहाँ तक कि उसे मंदिर के खज़ाने में से भी निकालकर दे दिया । 
इतना सब कुछ करने पर भी यहूदा में हमेशा के लिए शांति नहीं रही । — २ राजा १६ : ६ , ८ . 
क्या करने से हिजकिय्याह अपने पिता की गलतियों को दोहराने से बच सकता था ? 
अपने पिता आहाज़ की मौत के बाद हिजकिय्याह राजा बना । 
उस समय उसकी उम्र सिर्फ २५ वर्ष थी । 
काफी कम उम्र होने के बावजूद भी वह एक कामयाब राजा बना । 
अपने विश्‍वासघाती पिता का चाल - चलन अपनाने के बजाय वह यहोवा की व्यवस्था पर ध्यान देता रहा । 
यहोवा की व्यवस्था में राजाओं के लिए एक खास आज्ञा दी गई थी : “ जब [ राजा ] राजगद्दी पर विराजमान हो , तब इसी व्यवस्था की पुस्तक , जो लेवीय याजकों के पास रहेगी , उसकी एक नकल अपने लिये कर ले । 
और वह उसे अपने पास रखे , और अपने जीवन भर उसको पढ़ा करे , जिस से वह अपने परमेश्‍वर यहोवा का भय मानना , और इस व्यवस्था . . . 
की सारी बातों के मानने में चौकसी करना सीखे । ” 
परमेश्‍वर का वचन हर रोज़ पढ़ने से हिजकिय्याह यहोवा का भय मानना सीख सकता था और तभी वह अपने दुष्ट पिता की गलतियों को दोहराने से बच सकता था । 
एक मसीही कैसे तय कर सकता है कि आध्यात्मिक तौर पर वह जो कुछ करे उसमें वह सफल होगा ? 
परमेश्‍वर के वचन पर लगातार ध्यान न केवल इस्राएल के राजाओं को , बल्कि परमेश्‍वर का भय माननेवाले हर इस्राएली को देना था । 
पहला भजन बताता है कि जो व्यक्‍ति “ यहोवा की व्यवस्था से प्रसन्‍न रहता ; और उसकी व्यवस्था पर रात दिन ध्यान करता रहता है , ” वह वाकई खुश है । 
ऐसे व्यक्‍ति के बारे में भजनहार कहता है : “ जो कुछ वह पुरुष करे वह सफल होता है । ” 
इसके उलट , जो यहोवा परमेश्‍वर पर पूरा विश्‍वास नहीं रखता , बाइबल कहती है : “ वह व्यक्‍ति दुचित्ता है , और अपनी सारी बातों में चंचल है । ” 
हम सभी अपनी ज़िंदगी में खुश रहना और सफल होना चाहते हैं । 
इसलिए अगर हम नियमित रूप से गहरी खोज - बीन करते हुए ध्यान लगाकर बाइबल को पढ़ें तो इससे हमारी खुशी बढ़ेगी । 
परमेश्‍वर के वचन से यीशु को लगातार हिम्मत मिलती रही 
यीशु ने परमेश्‍वर के वचन के लिए कैसे प्यार दिखाया ? 
एक बार यीशु के माता - पिता ने देखा कि वह यरूशलेम के मंदिर में उपदेशकों के बीच बैठा है । 
और परमेश्‍वर के वचन में माहिर ये उपदेशक “ उस की समझ और उसके उत्तरों से [ कितने ] चकित थे ! ” 
यह तब की बात है जब यीशु सिर्फ १२ साल का था । 
इस घटना से हम देख सकते हैं कि इस छोटी - सी उम्र में भी उसे परमेश्‍वर के वचन से कितना प्यार था । 
और बड़े होने पर भी शैतान को फटकारने के लिए उसने शास्त्रवचनों का इस्तेमाल करते हुए कहा कि “ मनुष्य केवल रोटी ही से नहीं , परन्तु हर एक वचन से जो परमेश्‍वर के मुख से निकलता है जीवित रहेगा । ” 
इसके बाद जल्द ही , उसने अपने गृहनगर नासरत में लोगों को प्रचार करने के लिए परमेश्‍वर के वचन का ही इस्तेमाल किया । — लूका ४ : १६ - २१ . 
दूसरों को प्रचार करने के मामले में यीशु ने हमारे लिए किस तरह की बढ़िया मिसाल रखी ? 
लोगों को सिखाते वक्‍त यीशु अकसर परमेश्‍वर के वचन से हवाला देता था । 
और सुननेवाले “ उसके उपदेश से चकित ” हो जाते थे । 
इसमें ज़रा भी शक नहीं कि यीशु जो भी सिखाता था , अपनी तरफ से नहीं बल्कि सब कुछ परमेश्‍वर यहोवा की तरफ से ही था । 
यीशु ने कहा : “ मेरा उपदेश मेरा नहीं , परन्तु मेरे भेजनेवाले का है । 
जो अपनी ओर से कुछ कहता है , वह अपनी ही बड़ाई चाहता है ; परन्तु जो अपने भेजनेवाले की बड़ाई चाहता है वही सच्चा है , और उस में अधर्म नहीं । ” — यूहन्‍ना ७ : १६ , १८ . 
यीशु ने किस हद तक परमेश्‍वर के वचन के लिए अपना प्यार दिखाया ? 
एक सौ उन्‍नीसवाँ भजन लिखनेवाला भजनहार तो असिद्ध था । 
लेकिन यीशु में कोई “ अधर्म ” और पाप नहीं था क्योंकि वह परमेश्‍वर का पुत्र था । 
फिर भी उसने “ अपने आप को दीन किया , और यहां तक आज्ञाकारी रहा , कि . . . 
मृत्यु भी सह ली । ” 
सिद्ध होने के बावजूद , यीशु ने परमेश्‍वर की व्यवस्था पढ़ी और उसके मुताबिक चला । 
यही सबसे बड़ा कारण था कि वह खराई में बना रहा । 
जब प्रेरित पतरस ने अपने गुरू यीशु को गिरफ्तारी से बचाने के लिए तलवार चलाई , तो यीशु ने उसे फटकारते हुए कहा : “ क्या तू नहीं समझता , कि मैं अपने पिता से बिनती कर सकता हूं , और वह स्वर्गदूतों की बारह पलटन से अधिक मेरे पास अभी उपस्थित कर देगा ? 
परन्तु पवित्र शास्त्र की वे बातें कि ऐसा ही होना अवश्‍य हैं , क्योंकर पूरी होंगी ? ” 
यीशु जानता था कि किस तरह उसे ज़लील किया जाएगा और बेदर्दी से मार डाला जाएगा । 
फिर भी उसने इन बातों की परवाह न करते हुए शास्त्र की बातों को पूरा करना ज़्यादा ज़रूरी समझा । 
परमेश्‍वर के वचन के लिए प्यार की क्या ही बढ़िया मिसाल ! 
मसीह के अनुसार चलनेवाले दूसरे लोग 
परमेश्‍वर के वचन के लिए प्रेरित पौलुस का नज़रिया कैसा था ? 
प्रेरित पौलुस ने संगी मसीहियों को लिखा : “ तुम मेरी सी चाल चलो जैसा मैं मसीह की सी चाल चलता हूं । ” 
अपने गुरू यीशु की तरह ही पौलुस ने अपने दिल में परमेश्‍वर के वचन के लिए प्यार बढ़ाया था । 
उसने कहा : “ मैं भीतरी मनुष्यत्व से . . . 
परमेश्‍वर की व्यवस्था से बहुत प्रसन्‍न रहता हूं । ” 
पौलुस ने बार - बार परमेश्‍वर के वचन से हवाला दिया । 
तिमुथियुस ने पौलुस के साथ - साथ काम किया था और पौलुस उसे बहुत पसंद भी करता था । 
उसे आखिरी हिदायत देते हुए पौलुस ने इस बात पर ज़ोर दिया कि जो “ परमेश्‍वर का जन ” है , उसकी ज़िंदगी में हर दिन परमेश्‍वर के वचन के लिए एक खास जगह होनी चाहिए । — २ तीमुथियुस ३ : १५ - १७ . 
इस सदी के एक ऐसे व्यक्‍ति का उदाहरण दीजिए जिसके दिल में परमेश्‍वर के वचन के लिए प्यार था ? 
यीशु मसीह की तरह आज भी यहोवा के कई वफादार सेवकों के दिल में परमेश्‍वर के वचन के लिए प्यार है । 
इस सदी की शुरुआत की ही बात लीजिए । 
एक नौजवान को अपने दोस्त से एक बाइबल मिली । 
इस अनमोल तोहफे का उस नौजवान पर क्या असर हुआ इसके बारे में वह खुद इस तरह कहता है : “ मैंने यह पक्का फैसला किया कि जब तक साँस है , तब तक बिना नागा , हर दिन बाइबल का थोड़ा - थोड़ा भाग ज़रूर पढूँगा । ” 
वह नौजवान था , फ्रेड्रीक फ्रान्ज़ जिसके दिल में परमेश्‍वर के वचन के लिए गहरा प्यार था । 
इस वज़ह से वह अपनी लंबी ज़िंदगी यहोवा की सेवा में खुशी - खुशी बिता सका । 
आज भी भाई फ्रान्ज़ को इस बात के लिए याद किया जाता है कि वह बाइबल के कई अध्याय मुँह जबानी बोल सकता था । 
कुछ लोग थियोक्रेटिक मिनिस्ट्री स्कूल में दी गई हफ्ते भर की बाइबल पढ़ाई किस तरह करते हैं ? 
यहोवा के साक्षी नियमित रूप से बाइबल पढ़ने पर बहुत ज़ोर देते हैं । 
हर हफ्ते उनकी एक सभा थियोक्रेटिक मिनिस्ट्री स्कूल में , बाइबल के कुछ अध्यायों की खास झलकियाँ दी जाती हैं । 
और वे इसकी तैयारी पहले से ही अपने घर में करते हैं । 
कुछ साक्षी हफ्ते भर की इस बाइबल पढ़ाई को सात भागों में बाँट देते हैं और हर रोज़ उसका एक - एक भाग पढ़ते हैं । 
पढ़ने के साथ - साथ वे उस पर मनन भी करते हैं । 
जब कभी उन्हें मौका मिलता है तो वे बाइबल आधारित किताबों की मदद से उस पर और गहरी खोज - बीन करते हैं । 
नियमित रूप से बाइबल पढ़ने के लिए क्या करने की ज़रूरत है ? 
“ अवसर को बहुमोल ” समझते हुए दूसरे कामों से समय निकालिए और नियमित रूप से बाइबल पढ़िए । 
आप ऐसा करने के लिए जो भी त्याग करेंगे उससे कहीं बढ़कर आपको आशीषें मिलेंगी । 
हर रोज़ जैसे - जैसे आप बाइबल पढ़ने की आदत बनाएँगे , आप देखेंगे कि परमेश्‍वर के वचन के लिए आपका प्यार और भी गहरा होता जा रहा है । 
और जल्द ही आप भजनहार कि तरह कहेंगे : “ अहा ! 
मैं तेरी व्यवस्था में कैसी प्रीति रखता हूं ! 
दिन भर मेरा ध्यान उसी पर लगा रहता है । ” 
परमेश्‍वर के वचन के लिए अगर हम ऐसा नज़रिया रखें तो हमें बहुत - से फायदे होंगे , आज भी और भविष्य में भी , जैसा कि अगले लेख में हम देखेंगे । 
क्या आपको याद है ? 
□ एक सौ उन्‍नीसवाँ भजन लिखनेवाले ने परमेश्‍वर के वचन के लिए गहरा प्यार कैसे दिखाया ? 
□ यीशु और पौलुस के उदाहरणों से हम कौन - सा सबक सीख सकते हैं ? 
□ हम अपने दिल में परमेश्‍वर के वचन के लिए प्यार कैसे बढ़ा सकते हैं ? 
[ पेज 10 पर तसवीरें ] 
वफादार राजाओं को नियमित रूप से परमेश्‍वर का वचन पढ़ना था । 
क्या आप पढ़ते हैं ? 
[ पेज 12 पर तसवीर ] 
बचपन में भी यीशु को परमेश्‍वर के वचन से प्यार था 

“ यहोवा को अपने सुख का मूल जान ” 
“ यहोवा को अपने सुख का मूल जान , और वह तेरे मनोरथों को पूरा करेगा । ” — भजन 37 : 4 . 
1 , 2 . 
सच्ची खुशी सिर्फ कौन दे सकता है , और राजा दाऊद ने इस बात पर किस तरह हमारा ध्यान दिलाया ? 
“ खुश हैं वे जो अपनी आध्यात्मिक ज़रूरतों के प्रति सचेत हैं , . . . 
खुश हैं वे जो दयालु हैं , . . . 
खुश हैं वे जो शांति के काम करते हैं । ” 
इनके अलावा , छः बार और यीशु ने बताया कि कौन खुश हैं और इस तरह उसने अपने मशहूर पहाड़ी उपदेश की शुरूआत की । 
सुसमाचार के लेखक , मत्ती ने यह उपदेश अपनी किताब में दर्ज़ किया था । 
यीशु के शब्द हमें यकीन दिलाते हैं कि खुशी हासिल करना मुमकिन है । 
प्राचीन इस्राएल के राजा दाऊद ने एक पवित्र भजन लिखते वक्‍त इस बात पर ध्यान दिलाया कि सच्ची खुशी सिर्फ यहोवा परमेश्‍वर दे सकता है । 
उसने कहा : “ यहोवा को अपने सुख का मूल जान , और वह तेरे मनोरथों को पूरा करेगा । ” 
लेकिन , ऐसी क्या बात है जिससे यहोवा और उसके अलग - अलग गुणों को जानने में हमें “ सुख ” मिलेगा ? 
अपना मकसद पूरा करने के लिए वह अब तक जो करता आया है और आगे जो करनेवाला है उस पर गौर करने से , क्यों आप यह उम्मीद कर सकते हैं कि वह आपके “ मनोरथों ” को पूरा करेगा ? 
भजन 37 की 1 से 11 आयतों की गहराई से जाँच करने पर हमें इन सवालों के जवाब मिलेंगे । 
“ डाह न कर ! ” 
3 , 4 . 
भजन 37 : 1 में जैसा दर्ज़ है , दाऊद ने क्या सलाह दी , और आज उस सलाह को मानना क्यों सही है ? 
आज हम “ कठिन समय ” में जी रहे हैं , क्योंकि दुष्टता दुनिया में चारों तरफ फैल गयी है । 
हम प्रेरित पौलुस के ये शब्द पूरे होते देख रहे हैं कि “ दुष्ट , और बहकानेवाले धोखा देते हुए , और धोखा खाते हुए , बिगड़ते चले जाएंगे । ” 
और इन दुष्ट लोगों को कामयाब होता और फलता - फूलता देखकर , हमारा मन बेचैन हो उठता है । 
उनकी वजह से , ज़रूरी बातों से हमारा ध्यान भटक सकता है और हम आध्यात्मिक बातों को पहले की तरह अहमियत नहीं देते । 
ध्यान दीजिए कि भजन 37 की शुरूआत में कैसे इसके बारे में हमें सावधान किया गया है , जो हमारे लिए एक खतरा बन सकता है : “ कुकर्मियों के कारण मत कुढ़ , कुटिल काम करनेवालों के विषय डाह न कर ! ” 
दुनिया के मीडिया से हमें आए दिन नाइंसाफी की खबरें मिलती हैं जिन्हें सुनकर हम बेचैन हो उठते हैं । 
बेईमान बिज़नेसमैन , धोखाधड़ी करके भी कानून के हाथों से बचे रहते हैं । 
अपराधी , अपने फायदे के लिए लाचार और बेसहारा लोगों को अपना शिकार बनाते हैं । 
खूनी अकसर पकड़े नहीं जाते , और अगर पकड़े भी जाएँ तो भी उन्हें सज़ा नहीं दी जाती । 
इस तरह की नाइंसाफी देखकर हमें बहुत गुस्सा आता है और हमारे मन का चैन छिन जाता है । 
यहाँ तक कि बुराई करनेवालों की कामयाबी देखकर हम शायद मन - ही - मन उनसे जलने लगें । 
लेकिन इस तरह परेशान होने से क्या हालात सुधर जाएँगे ? 
क्या दुष्ट जनों की मौज - मस्ती से जलने - कुढ़ने से , उन्हें कोई फर्क पड़ेगा ? 
हरगिज़ नहीं पड़ेगा ! 
और फिर देखा जाए तो हमें अंदर - ही - अंदर ‘ कुढ़ने ’ की कोई ज़रूरत नहीं । 
क्यों नहीं ? 
बुराई करनेवालों की तुलना घास से क्यों की गयी है ? 
इसका जवाब हमें भजनहार देता है : “ वे घास की नाईं झट कट जाएंगे , और हरी घास की नाईं मुर्झा जाएंगे । ” 
हरी - हरी घास देखने में शायद अच्छी लगे , मगर ये ज़्यादा देर तक नहीं टिकती बल्कि मुरझाकर खत्म हो जाती है । 
बुरे काम करनेवालों का भी यही हश्र होगा । 
देखने में तो लग सकता है कि वे फल - फूल रहे हैं , मगर उनकी यह हालत हमेशा के लिए नहीं रहनेवाली । 
जब वे मर जाते हैं , तो उनकी पाप की कमाई उनके किसी काम नहीं आती । 
आखिरकार हर किसी के साथ वही होता है जो न्याय के मुताबिक होना चाहिए । 
पौलुस ने लिखा : “ पाप की मजदूरी . . . 
मृत्यु है । ” 
बुराई करनेवालों और सभी अधर्मियों को एक - न - एक - दिन उनकी “ मजदूरी ” ज़रूर मिलेगी , और बस उनके लिए सबकुछ खत्म हो जाएगा । 
उनका इस तरह बरबादी की राह पर चलना , वाकई कितनी बड़ी बेवकूफी है ! — भजन 37 : 35 , 36 ; 49 : 16 , 17 . 
भजन 37 : 1 , 2 से हम क्या सबक सीख सकते हैं ? 
तो फिर दुष्ट लोगों की चंद दिनों की खुशहाली देखकर क्या हमें परेशान होना चाहिए ? 
नहीं , बल्कि हमें भजन 37 की पहली दो आयतों से यह सबक सीखना चाहिए : यहोवा की सेवा करने के लिए जो रास्ता आपने चुना है , दुष्ट लोगों की कामयाबी देखकर उस रास्ते से भटक मत जाइए । 
इसके बजाय , अपनी नज़र आध्यात्मिक आशीषों और लक्ष्यों पर लगाए रखिए । — नीतिवचन 23 : 17 . 
“ यहोवा पर भरोसा रख , और भला कर ” 
क्यों हमें यहोवा पर भरोसा रखना चाहिए ? 
भजनहार हमें उकसाता है : “ यहोवा पर भरोसा रख , और भला कर । ” 
जब चिंताएँ या शक हमें आ घेरते हैं , तो ऐसे में हमें यहोवा पर पूरा भरोसा रखने की ज़रूरत है । 
आध्यात्मिक तौर पर हमारी हिफाज़त सिर्फ वही कर सकता है । 
मूसा ने लिखा था : “ जो परमप्रधान के छाए हुए स्थान में बैठा रहे , वह सर्वशक्‍तिमान की छाया में ठिकाना पाएगा । ” 
इस संसार में ज़ुल्म को बढ़ता देख जब हम परेशान हो जाते हैं , तो हमें यहोवा पर और भी ज़्यादा भरोसा रखने की ज़रूरत है । 
मिसाल के लिए , चलते - चलते जब हमारे पैर में मोच आ जाए , तो हमें अच्छा लगेगा कि हमारा दोस्त अपना हाथ बढ़ाकर हमें सहारा दे । 
उसी तरह जब हम वफादारी से यहोवा की राह पर चलने की कोशिश करते हैं , तो हमें उसके सहारे की ज़रूरत होती है । — यशायाह 50 : 10 . 
मसीही सेवा में हिस्सा लेने से , कैसे हम दुष्टों की खुशहाली से बहुत ज़्यादा परेशान नहीं होंगे ? 
दुष्टों की खुशहाली देखकर हमारे अंदर जो जलन की आग भड़क उठती है , उसे शांत करने की सबसे बढ़िया तरकीब है , भेड़ समान लोगों की खोज करने और उन्हें यहोवा के मकसद के बारे में सही ज्ञान देने में खुद को लगा देना । 
तेज़ी से बढ़ती जा रही बुराई को देखते हुए , हमें दूसरों की मदद करने में पूरी तरह डूब जाना चाहिए । 
प्रेरित पौलुस ने कहा : “ भलाई करना , और उदारता न भूलो ; क्योंकि परमेश्‍वर ऐसे बलिदानों से प्रसन्‍न होता है । ” 
परमेश्‍वर के राज्य का शानदार सुसमाचार दूसरों को सुनाने के ज़रिए हम “ भलाई ” का सबसे महान काम कर सकते हैं । 
जी हाँ , लोगों को प्रचार करना वाकई हमारी तरफ से “ स्तुतिरूपी बलिदान ” है । — इब्रानियों 13 : 15 , 16 ; गलतियों 6 : 10 . 
जब दाऊद ने कहा कि ‘ धरती में बसा रह , ’ तो वह किस बारे में बात कर रहा था ? 
दाऊद आगे कहता है : “ देश [ “ धरती , ” ईज़ी - टू - रीड वर्शन ] में बसा रह और सच्चाई में मन लगाए रह । ” 
दाऊद के दिनों में “ धरती , ” वादा किए गए देश का इलाका था जो यहोवा ने इस्राएलियों को दिया था । 
सुलैमान की हुकूमत के दौरान इस देश की सरहदें , उत्तर में दान से लेकर दक्षिण में , बेर्शेबा तक फैल गयी थीं । 
इसी ज़मीन पर इस्राएल बसता था । 
आज हम चाहे धरती के किसी कोने में रहते हों , हमें उस दिन का बेसब्री से इंतज़ार है जब पूरी धरती , फिरदौस बन जाएगी और जो धार्मिकता की नयी दुनिया होगी । 
उस दिन के आने तक , हम आध्यात्मिक तौर पर एक महफूज़ जगह में हैं । — यशायाह 65 : 13 , 14 . 
जब हम ‘ सच्चाई में मन लगाए रहते हैं , ’ तो इसका क्या नतीजा होता है ? 
जब हम ‘ सच्चाई में मन लगाए रहते हैं , ’ तो इसका क्या नतीजा होता है ? 
परमेश्‍वर की प्रेरणा से लिखा गया एक नीतिवचन हमें याद दिलाता है : “ सच्चे मनुष्य पर बहुत आशीर्वाद होते रहते हैं । ” 
हम चाहे जहाँ भी रहते हों , जब हम सच्चे मन से हर किसी को सुसमाचार सुनाने में लगे रहते हैं , तो यहोवा हमें ढेरों आशीषें देता है । 
मिसाल के लिए , फ्रैंक और उसकी पत्नी रोज़ को लीजिए । 
चालीस साल पहले , उन दोनों को उत्तरी स्कॉटलैंड के एक नगर में पायनियर सेवा करने के लिए भेजा गया । 
उनके पहुँचने से पहले , कई लोग जिन्होंने सच्चाई में दिलचस्पी दिखायी थी , वे अब सच्चाई से धीरे - धीरे दूर जा चुके थे । 
फिर भी , यह पायनियर जोड़ा पीछे नहीं हटा , बल्कि वहाँ जाकर प्रचार करने और चेले बनाने के काम में जुट गया । 
आज उसी नगर में एक फलती - फूलती कलीसिया है । 
यह जोड़ा जिस तरह सच्चे मन से सेवा में लगा रहा , उस पर वाकई यहोवा की आशीष थी । 
फ्रैंक बड़ी नम्रता के साथ कहता है : “ हमारी सबसे बड़ी आशीष यही है कि हम आज भी सच्चाई में हैं , और यहोवा के काम आ रहे हैं । ” 
जी हाँ , जब हम ‘ सच्चाई में मन लगाए रहते हैं , ’ तो हम पर आशीषों की बौछार होती है और उनके लिए हमारी कदरदानी भी बढ़ती है । 
“ यहोवा को अपने सुख का मूल जान ” 
11 , 12 . 
( क ) हम “ यहोवा को अपने सुख का मूल ” कैसे जान सकते हैं ? 
( ख ) निजी अध्ययन के लिए आप क्या लक्ष्य रख सकते हैं , और इसका क्या नतीजा निकल सकता है ? 
यहोवा के साथ अपने रिश्‍ते को मज़बूत करने और उस पर अपना भरोसा बनाए रखने के लिए हमें “ यहोवा को अपने सुख का मूल ” जानना होगा । 
यह हम कैसे कर सकते हैं ? 
चाहे हालात मुश्‍किल - से - मुश्‍किल ही क्यों न हों , हर वक्‍त उन पर आँसू बहाने के बजाय हमारा ध्यान हमेशा यहोवा पर होना चाहिए । 
ऐसा करने का एक तरीका है , वक्‍त निकालकर उसका वचन पढ़ना । 
क्या आपको बाइबल पढ़ाई से खुशी मिलती है ? 
यह खुशी आपको तभी हासिल होगी जब आप यहोवा के बारे में और ज़्यादा सीखने की मंशा से इसे पढ़ेंगे । 
बाइबल का एक हिस्सा पढ़ने के बाद क्यों न आप थोड़ा रुककर खुद से यह सवाल करें , ‘ इस भाग से मैंने यहोवा के बारे क्या सीखा ? ’ 
बाइबल की पढ़ाई करते वक्‍त अच्छा होगा , अगर आप अपने साथ एक नोटबुक या कागज़ रखें । 
हर बार जब आप बाइबल का एक हिस्सा पढ़ने के बाद , उसके मतलब पर विचार करते हैं , तो आप बाइबल के ऐसे शब्द लिख सकते हैं जो आपको परमेश्‍वर के किसी मनभावने गुण की याद दिलाते हैं । 
दाऊद ने एक और भजन में कहा था : “ मेरे मुंह के वचन और मेरे हृदय का ध्यान तेरे सम्मुख ग्रहण योग्य हों , [ “ तुझको प्रसन्‍न करेंगे , ” ईज़ी - टू - रीड वर्शन ] हे यहोवा परमेश्‍वर , मेरी चट्टान और मेरे उद्धार करनेवाले ! ” 
जब हम परमेश्‍वर के वचन पर ध्यान लगाकर मनन करते हैं , तो इससे यहोवा “ प्रसन्‍न ” होता है और हमें भी खुशी मिलती है । 
हम अध्ययन और मनन से खुशी कैसे पा सकते हैं ? 
हम यह लक्ष्य रख सकते हैं कि जितना ज़्यादा हो सके , यहोवा और उसके मार्गों के बारे में सीखें । 
वह सर्वश्रेष्ठ मनुष्य जो कभी जीवित रहा और यहोवा के करीब आओ * जैसी किताबों में जानकारी का खज़ाना है जिस पर हम एहसानमंदी की भावना के साथ मनन कर सकते हैं । 
और जैसे दाऊद धर्मियों को विश्‍वास दिलाता है कि ऐसा करने पर यहोवा हमारे “ मनोरथों को पूरा करेगा । ” 
और बेशक इसी विश्‍वास की वजह से प्रेरित यूहन्‍ना ये शब्द लिखने को प्रेरित हुआ : “ हमें उसके साम्हने जो हियाव होता है , वह यह है ; कि यदि हम उस की इच्छा के अनुसार कुछ मांगते हैं , तो वह हमारी सुनता है । 
और जब हम जानते हैं , कि जो कुछ हम मांगते हैं वह हमारी सुनता है , तो यह भी जानते हैं , कि जो कुछ हम ने उस से मांगा , वह पाया है । ” — 1 यूहन्‍ना 5 : 14 , 15 . 
हाल के सालों में , बहुत - से देशों में राज्य के प्रचार काम में कैसी बढ़ोतरी देखी गयी है ? 
खराई बनाए रखनेवालों के तौर पर हमें सबसे ज़्यादा खुशी तब होगी , जब यह जग - ज़ाहिर हो जाएगा कि यहोवा ही सारे जहान का महाराजाधिराज और मालिक है । 
क्या हमारा दिल खुशी से गद्‌गद नहीं हो उठता जब हमें खबर मिलती है कि हमारे भाई उन देशों में बड़े ज़ोर - शोर से प्रचार कर रहे हैं , जहाँ एक ज़माने में तानाशाह सरकारें हुकूमत करती थीं ? 
हम यह जानने के लिए बेताब हैं कि संसार के अंत से पहले और क्या - क्या घटेगा जिससे हमें सुसमाचार प्रचार करने की शायद और ज़्यादा आज़ादी मिले । 
पश्‍चिमी देशों में रहनेवाले बहुत - से यहोवा के साक्षी पूरे जोश के साथ उन विद्यार्थियों , शरणार्थियों और दूसरे कई लोगों को प्रचार कर रहे हैं , जो कुछ समय के लिए पश्‍चिम में आ बसे हैं और जिन्हें अपनी मरज़ी से उपासना करने की आज़ादी है । 
हमारी दुआ है कि जब ये लोग वापस अपने वतन लौटें , तो वे सच्चाई की रोशनी चमकाते रहें , यहाँ तक कि उन देशों में भी जो आध्यात्मिक रूप में घोर अंधकार में हैं । — मत्ती 5 : 14 - 16 . 
“ अपने मार्ग की चिन्ता यहोवा पर छोड़ ” 
क्या सबूत हैं कि हम यहोवा पर पूरा भरोसा रख सकते हैं ? 
यह जानकर हमारे दिल को कितनी तसल्ली मिलती है कि हमारी चिंताएँ और जिस भारी बोझ तले हमारा दम घुटा जा रहा है , उस बोझ को हटाया जा सकता है ! 
कैसे ? 
दाऊद पहले कहता है : “ अपने मार्ग की चिन्ता यहोवा पर छोड़ ; और उस पर भरोसा रख । ” 
फिर वह आगे कहता है : “ वही सबकुछ करेगा । ” 
( किताब - ए - मुकद्दस ) हमारी कलीसियाओं में बहुत - से भाई - बहन इस बात का सबूत देते हैं कि यहोवा हर वक्‍त हमें सहारा देने के लिए तैयार रहता है । 
पूरे समय के सेवक जैसे पायनियर , सफरी ओवरसियर , मिशनरी या बेथेल में सेवा करनेवाले स्वयंसेवक , ये सभी इस बात की गवाही दे सकते हैं कि यहोवा वाकई अपने लोगों की देखभाल करता है । 
क्यों न आप उनमें से ऐसे भाई - बहनों से बात करें जिन्हें आप जानते हैं और उनसे पूछें कि यहोवा ने कैसे उनकी मदद की है ? 
इसमें कोई शक नहीं कि आप उनसे कई किस्से सुनेंगे जो दिखाते हैं कि मुश्‍किल - से - मुश्‍किल हालात में भी उनकी मदद करने में यहोवा का हाथ कभी छोटा नहीं हुआ है । 
वह हरदम ज़िंदगी की हर ज़रूरत को पूरा करता है । — भजन 37 : 25 ; मत्ती 6 : 25 - 34 . 
परमेश्‍वर के लोगों की धार्मिकता किस तरह दमकेगी ? 
जब हम यहोवा को अपना आसरा बनाते हैं और उस पर पूरा - पूरा भरोसा रखते हैं , तो हम अपनी ज़िंदगी में भजनहार के अगले शब्दों का अनुभव कर सकते हैं : “ वह तेरा धर्म ज्योति की नाईं , और तेरा न्याय दोपहर के उजियाले की नाईं प्रगट करेगा । ” 
यहोवा के साक्षी होने के नाते अकसर ऐसा होता है कि हमारे बारे में झूठी अफवाहें फैलायी जाती हैं । 
मगर यहोवा नेकदिल लोगों की आँखें खोल देता है ताकि वे देख सकें कि हम सब लोगों को इसलिए प्रचार करते हैं क्योंकि हमें यहोवा से और अपने पड़ोसियों से प्यार है । 
साथ ही , बहुत - से लोग हमारे अच्छे चालचलन पर चाहे कितना भी कीचड़ क्यों न उछालें , सच्चाई को कभी छिपाया नहीं जा सकता । 
हमारा विरोध करने या हमें सताने के लिए लोग चाहे कोई भी हथकंडा क्यों न अपना लें , इन सबको सहने के लिए यहोवा हमें थामे रहेगा । 
अगर हम ऐसा करेंगे , तो नतीजा यह होगा कि जिस तरह दोपहर में सूरज पूरे तेज के साथ आसमान में चमकता है , उसी तरह परमेश्‍वर के लोगों की धार्मिकता दमकेगी । — 1 पतरस 2 : 12 . 
‘ चुपचाप रह , धीरज से आस्रा रख ’ 
16 , 17 . 
भजन 37 : 7 के मुताबिक यह वक्‍त क्या करने का है , और क्यों ? 
भजनहार आगे कहता है : “ यहोवा के साम्हने चुपचाप रह , और धीरज से उसका आस्रा रख ; उस मनुष्य के कारण न कुढ़ , जिसके काम सुफल होते हैं , और वह बुरी युक्‍तियों को निकालता है ! ” 
यहाँ दाऊद इस बात पर ज़ोर दे रहा है कि हम तब तक धीरज धरें जब तक यहोवा कार्यवाही नहीं करता । 
हालाँकि इस संसार का अंत अभी तक नहीं आया है , लेकिन यह कोई वजह नहीं है कि हम शिकायत करने लगें । 
क्या हमने यह नहीं देखा कि यहोवा की दया और धीरज की इंतिहा उससे कहीं बढ़कर है जितना हमने सोचा था ? 
क्या आज हम भी धीरज दिखाते हुए इंतज़ार कर सकते हैं , साथ ही अंत आने से पहले सुसमाचार का प्रचार करने में पूरी तरह लगे रह सकते हैं ? 
यह वक्‍त जल्दबाज़ी से काम करने का नहीं है , क्योंकि इससे हमारी खुशी और आध्यात्मिक सुरक्षा छिन सकती है । 
इसके बजाय , यह वक्‍त है शैतान के संसार का डटकर मुकाबला करने का , ताकि हम उसके साँचे में ढलकर भ्रष्ट न हो जाएँ । 
यह वक्‍त है कि हम अपना चालचलन शुद्ध बनाए रखें और ऐसा कोई काम न करें जिससे हम यहोवा की नज़रों में गिर जाएँ और अपनी धार्मिकता खो बैठें । 
तो आइए हम लगातार अपने मन से गंदे खयालों को निकाल बाहर फेंकते रहें और विपरीत लिंग या फिर हमारे ही लिंग के लोगों के साथ कोई भी गलत व्यवहार न करें । — कुलुस्सियों 3 : 5 . 
दाऊद हमें सलाह देता है : “ क्रोध से परे रह , और जलजलाहट को छोड़ दे ! 
मत कुढ़ , उस से बुराई ही निकलेगी । 
क्योंकि कुकर्मी लोग काट डाले जाएंगे ; और जो यहोवा की बाट जोहते हैं , वही पृथ्वी के अधिकारी होंगे । ” 
जी हाँ , हम पूरे विश्‍वास के साथ उस समय की राह देख सकते हैं — जो अब इतना पास आ गया है — जब यहोवा धरती पर से हर तरह के भ्रष्टाचार के साथ - साथ इसके लिए ज़िम्मेदार लोगों को भी मिटा देगा । 
“ थोड़े दिन के बीतने पर ” 
18 , 19 . 
भजन 37 : 10 से आपको क्या हौसला मिलता है ? 
“ थोड़े दिन के बीतने पर दुष्ट रहेगा ही नहीं ; और तू उसके स्थान को भली भांति देखने पर भी उसको न पाएगा । ” 
इन शब्दों से हमें कितना हौसला मिलता है ! 
क्योंकि बहुत जल्द वह घड़ी आनेवाली है , जब इस दुनिया का और उस दौर का अंत होगा जिसमें इंसान यहोवा से अलग रहकर अपने ऊपर सिर्फ संकट ही लाया है ! 
इंसान हर तरह की सरकार आज़मा चुके हैं , मगर वे सब बुरी तरह नाकाम रही हैं । 
और अब वह समय आ गया है जब एक बार फिर सही मायनों में परमेश्‍वर की हुकूमत होगी , जी हाँ परमेश्‍वर का राज्य शासन करेगा जिसका राजा यीशु मसीह है । 
यह राज्य पूरे संसार की बागडोर अपने हाथ में ले लेगा और अपने सभी दुश्‍मनों को हटा देगा । — दानिय्येल 2 : 44 . 
परमेश्‍वर के राज्य के अधीन नयी दुनिया में , आप चाहे धरती का कोना - कोना छान मारें , लेकिन आपको एक भी “ दुष्ट ” जन नहीं मिलेगा । 
दरअसल , उस दौरान जो कोई यहोवा के खिलाफ बगावत करेगा , उसे उसी वक्‍त खत्म कर दिया जाएगा । 
ऐसा एक भी इंसान नहीं होगा जो यहोवा के हुकूमत करने के हक पर उँगली उठाए या परमेश्‍वर के ठहराए अधिकार के अधीन होने से इनकार करे । 
आपके सभी पड़ोसी आप ही की तरह होंगे , उनमें और आप में यहोवा को खुश करने की दिली - तमन्‍ना होगी । 
इस वजह से हम सब कितना सुरक्षित महसूस करेंगे — घर के दरवाज़े पर ताले या सलाखें नहीं होंगी । 
ऐसा कुछ नहीं होगा जो हमारे भरोसे को तोड़ेगा और हमारी खुशियों को हमसे छीनेगा । — यशायाह 65 : 20 ; मीका 4 : 4 ; 2 पतरस 3 : 13 . 
20 , 21 . 
( क ) भजन 37 : 11 में बताए गए “ नम्र ” लोग कौन हैं , और उन्हें कहाँ “ बड़ी शान्ति ” मिलती है ? 
( ख ) अगर हम महान दाऊद के नक्शे - कदम पर चलेंगे तो हमें क्या आशीषें मिलेंगी ? 
फिर , “ नम्र लोग पृथ्वी के अधिकारी होंगे । ” 
“ नम्र लोग ” वे लोग हैं , जो दीनता से यहोवा के वक्‍त का इंतज़ार करते हैं कि वह उन्हें इंसाफ दिलाए और जो - जो ज़्यादतियाँ उनके साथ हुई हैं , उन्हें ठीक करे । 
वे “ बड़ी शान्ति के कारण आनन्द मनाएंगे । ” 
यहाँ तक कि आज सच्ची मसीही कलीसिया के साथ जुड़े आध्यात्मिक फिरदौस में भी हमें बड़ी शांति मिलती है । 
हालाँकि अब तक हम पर से मुसीबतों का काला साया नहीं हटा है , फिर भी हम एक - दूसरे की मदद करते हैं और निराश लोगों को दिलासा देते हैं । 
इस तरह , यहोवा के लोगों को सच्चा अंदरूनी संतोष मिलता है । 
भाई , जिन्हें चरवाहे ठहराया गया है , वे प्यार से हमारी आध्यात्मिक ज़रूरतों को पूरा करते हैं । 
कभी - कभी तो वे हमारे खाने - कपड़े जैसी ज़रूरतों का भी खयाल रखते हैं ताकि हम उन तकलीफों को सह सकें जो धार्मिकता की खातिर हम पर आती हैं । 
है ना , ये शांति एक अनमोल खज़ाना ! 
इसके अलावा , बहुत जल्द आनेवाले फिरदौस में हमें अनंत जीवन जीने की आशा है जहाँ हर तरफ शांति होगी । 
तो फिर आइए हम महान दाऊद , मसीह यीशु के नक्शे - कदम पर चलें , जिसमें यहोवा के लिए इतना जोश था कि वह मरते दम तक पूरी वफादारी के साथ उसकी सेवा करता रहा । 
ऐसा करने से हमारी खुशी बरकरार रहेगी और हम अपने परमेश्‍वर यहोवा की महिमा करते रहेंगे जो हमारे सुख का मूल है । 
[ फुटनोट ] 
इन किताबों को यहोवा के साक्षियों ने प्रकाशित किया है । 
क्या आप जवाब दे सकते हैं ? 
• भजन 37 : 1 , 2 से आपने क्या सबक सीखे हैं ? 
• हम “ यहोवा को अपने सुख का मूल ” कैसे जान सकते हैं ? 
• क्या सबूत हैं कि हम यहोवा पर पूरा भरोसा कर सकते हैं ? 
[ पेज 9 पर तसवीर ] 
मसीही , ‘ कुटिल काम करनेवालों के विषय में डाह नहीं करते ’ 
[ पेज 10 पर तसवीर ] 
“ यहोवा पर भरोसा रख , और भला कर ” 
[ पेज 11 पर तसवीर ] 
जितना ज़्यादा हो सके , यहोवा के बारे में सीखकर , उसे अपने सुख का मूल जान 
[ पेज 12 पर तसवीर ] 
“ नम्र लोग पृथ्वी के अधिकारी होंगे ” 

हमारे नौजवानों के लिए 
पतरस का यीशु को जानने से इनकार करना 
हिदायतें : यह अभ्यास एक शांत जगह पर बैठकर कीजिए । 
बाइबल में किसी घटना के बारे में पढ़ते वक्‍त , सोचिए कि आप वहाँ मौजूद हैं । 
मन की आँखों से आस - पास का माहौल देखिए । 
आवाज़ें सुनिए । 
खास किरदारों की भावनाओं को महसूस कीजिए । 
आपने जिस घटना की तसवीर अपने मन में बनायी है , उसे जाँचिए । — मत्ती 26 : 31 - 35 , 69 - 75 पढ़िए । 
आपने अपने मन की आँखों से कितने लोगों को देखा ? 
_______ 
आप क्या सोचते हैं , जिन लोगों ने पतरस से सवाल पूछा , उन्होंने किस अंदाज़ में पूछा होगा ? 
दोस्ताना अंदाज़ में ? 
उत्सुकता से ? 
गुस्से में ? 
या किसी और अंदाज़ में ? 
_______ 
_______ 
आपको क्या लगता है , जब लोग पतरस पर उँगली उठा रहे थे , तो उसने कैसा महसूस किया होगा ? 
_______ 
पतरस ने यीशु को जानने से क्यों इनकार किया ? 
क्या इसलिए कि उसे यीशु से प्यार नहीं था या किसी और वजह से ? 
_______ 
_______ 
और भी गहराई से मनन कीजिए । — लूका 22 : 31 - 34 ; मत्ती 26 : 55 - 58 ; यूहन्‍ना 21 : 9 - 17 पढ़िए । 
पतरस का खुद पर हद - से - ज़्यादा भरोसा करने और उसके गलती करने के बीच क्या ताल्लुक था ? 
_______ 
_______ 
यीशु यह जानते हुए भी कि पतरस एक पल के लिए गलती कर बैठेगा , उस पर अपना भरोसा कैसे ज़ाहिर किया ? 
_______ 
_______ 
हालाँकि पतरस ने यीशु को जानने से इनकार किया , फिर भी उसने कैसे दिखाया कि वह दूसरे चेलों से ज़्यादा हिम्मतवाला है ? 
_______ 
_______ 
यीशु ने कैसे दिखाया कि उसने पतरस को माफ कर दिया था ? 
_______ 
आपको क्या लगता है , यीशु ने तीन बार पतरस से क्यों पूछा : ‘ क्या तू मुझ से प्रेम रखता है ? ’ 
_______ 
आपका क्या खयाल है , यीशु के साथ हुई इस बातचीत के बाद पतरस ने कैसा महसूस किया होगा , और क्यों ? 
_______ 
_______ 
सीखी हुई बातों को लागू कीजिए । 
नीचे दी गयी बातों के बारे में आपने जो सीखा , उसे लिखिए । 
इंसान का डर । 
_______ 
चेलों के गलती करने के बाद भी , यीशु ने उन्हें करुणा दिखायी । 
_______ 
_______ 
इस घटना की कौन - सी बात आपको सबसे अच्छी लगी , और क्यों ? 
_______ 
_______ ( w 08 1 / 1 ) 

3 जीवन कहानी — मैंने बुद्धिमान लोगों की संगति से फायदा पाया 
8 जिनका आदर करना चाहिए , उनका आदर कीजिए 
मसीहियों को दूसरों का आदर - सम्मान करना चाहिए । 
इस लेख में हम सीखेंगे कि हमें किनका आदर करना चाहिए और क्यों । 
हम यह भी सीखेंगे कि दूसरों का आदर करने से क्या फायदे होते हैं । 
13 विश्‍वास रखिए , सही फैसले कीजिए ! 
बाइबल कहती है कि हर एक व्यक्‍ति को अपने फैसले खुद करने चाहिए । 
सही फैसले लेने में क्या बात हमारी मदद कर सकती है ? 
क्या कभी - कभी हमें अपने फैसले बदलने पड़ सकते हैं ? 
इस लेख में हमें इन सवालों के जवाब मिलेंगे । 
18 पूरे दिल से यहोवा की सेवा कीजिए ! 
23 क्या हम बीते समय के राजाओं से सबक सीखेंगे ? 
हममें से कोई भी परिपूर्ण नहीं है , हम सब गलतियाँ करते हैं । 
लेकिन क्या इसका मतलब है कि हम यहोवा को खुश नहीं कर सकते ? 
इन दो लेखों में हम यहूदा के चार राजाओं की चर्चा करेंगे और देखेंगे कि उन्होंने कौन - सी गलतियाँ कीं । 
कुछ राजाओं ने तो बड़ी - बड़ी गलतियाँ कीं । 
फिर भी यहोवा की नज़र में वे पूरे दिल से उसकी सेवा कर रहे थे । 
हमसे भी गलतियाँ हो जाती हैं , तो क्या यहोवा हमें भी उसी नज़र से देखता है ? 
28 कैसे निभाएँ दोस्ती , जब दाँव पर हो दोस्ती 
32 बाइबल में लिखा एक नाम पुराने ज़माने के मर्तबान पर 

